



Vaderlandsche Letteroefeningen 
Jaargang 1841


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1841.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Op verscheidene plaatsen in de tekst staan accolades die meerdere regels overspannen. Omdat wij dergelijke accolades in deze digitale versie niet goed kunnen weergeven, worden op elke betreffende regel de accolades herhaald. Ook de woorden die eromheen staan worden om misverstanden te voorkomen op iedere regel herhaald.
Op verscheidene plaatsen in de tekst staat een omgekeerde † als nootteken. Dit teken kan in deze digitale versie niet worden weergegeven en is daarom steeds vervangen door ‡.
Deel 1, p. 565: het nootteken bij noot * ontbrak in de lopende tekst. Wij hebben deze onderaan de pagina geplaatst, aangezien niet duidelijk is aan welke zin in de lopende tekst de noot gekoppeld is.
Deel 2, p. 260, 466, 469: op deze pagina's staat een lage asterisk als nootteken. Dit teken kan in deze digitale versie niet worden weergegeven en is daarom vervangen door ※.
Deel 2, p. 260: op deze pagina staan twee lage asterisks als nootteken. Dit teken kan in deze digitale versie niet worden weergegeven en is daarom vervangen door ‖.
Deel 2, p. 749: tarend → starend, ‘voor ons starend oog ontrold’

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.

[deel 1, pagina I]
BOEKBESCHOUWING,

VOOR

1841.

[deel 1, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
EERSTE STUK.
VOOR
1841.
BOEKBESCHOUWING.
Te AMSTERDAM, bij
G.S. LEENEMAN van der KROE
en
J.W. IJNTEMA.
1841.

[deel 1, pagina 693]
REGISTER VAN DE BOEKBESCHOUWING.

A.

Aa, (A.J. van der) Aardrijksk. Woordenb. der Nederl. Iste D. 2de Aflev. Gorinch. bij J. Noorduin.	169
- - Iste D. 3de en 4de Aflev. bij denzelfden.	226
- - IIde D. 1-4de Aflev. bij denzelfden.	686
Aanmerkingen over de Zeegaten. Rott. bij van der Meer en Verbruggen.	687
Aanwijzing rakende het lager Onderwijs. Hoorn, bij Gebr. Vermande.	465
Abbring, (H.J.) De lijkbus of de Graven. Utr. bij J.G. Andriessen.	409
Alle vrees voor het Concordaat is verdwenen. Amst. bij Gebr. Diederichs.	281
Almanak voor 1841 (Nederl. Muzen-) Amst. bij J.H. Laarman.	36
- voor het schoone en goede. Amst. bij G.J.A. Beijerinck.	42
- (Nederl. Volks-) Amst. bij J.H. en G. van Heteren.	42
- voor Hollandsche Blijgeestigen. Hoorn, bij Gebr. Vermande.	43



[deel 1, pagina 694]

Almanak (Geldersche Volks-) Arnh. bij G. van Eldik Thieme.	43
- (Groninger Volks-) Gron. bij J. Oomkens.	43
- (Bijbelschen) Amst. bij C.A. Spin.	44
- (Zeeuwsche Volks-) Zierikz. bij J. van de Velde Olivier.	89
- (Overijsselsche) Dev. bij J. de Lange.	89
- (Utrechtsche Volks-) Utr. bij L.E. Bosch en Zoon.	90
- (Drentsche Volks-) Koev. bij D.H. van der Scheer.	90
- (Miniatuur) Utr. bij L.E. Bosch en Zoon.	91
- (Amsterd. Stud.-) Amsterd. bij J.D. Sijbrandi.	92
- voor den Burger en den Landman. Gron. bij A. Kamerlingh.	92
- (Friesche Volks-) Leeuw. bij L. Schierbeek.	228
- voor Dienstboden. Schoonh. bij S.E. van Nooten.	228
Altmann, (H.) M.A. de Ruyter. Amst. bij ten Brink en de Vries.	487
Amador, (R. d') De ontleedkundige Ziektekunde enz. Amst. bij J.F. Schleijer.	148
Amshoff, (A.M.) Christelijke Bladen. Gron. bij R.J. Schierbeek.	368
Archief voor Kerkel. Gesch. inzonderheid van Nederl. Leyd. bij S. en J. Luchtmans.	494
Arnd, (J.) Het ware Christendom. Iste Aflev. Dordr. bij van Houtrijve en Bredius.	239
- - IIde Aflev. Dordr. bij van Houtrijve en Bredius.	676
Augustin, (von) Reize naar Malta. Alkm. bij H.J. van Vloten.	308
Aulnay, (L. d') Gedenkschriften eener Pop. Gron. bij W. van Boekeren.	314
Aurora. 's Hag. bij K. Fuhri.	39

B.

Bavink, (W.H.) Menschelijke Hartstogten. Amst. bij J.F. Schleijer.	399



[deel 1, pagina 695]

Beets, (N.) Ada van Holland. Haarl. bij de Erven F. Bohn.	125
Bekroonde Stukken door de Antw. Rederijkk. Antw. bij J.M. Jacobszoon.	207
Belangen van Nederland enz. Haarl. bij de Wed. A. Loosjes, Pz.	607
Beteekenis en afleiding van eigennamen. Zaltb. bij J. Noman en Zoon.	352
Biernatski, (J.C.) De Hallig. Gron. bij M. Smit.	216
- De bruine knaap. Dev. bij J. de Lange.	216
Bolt, (J. van Waning) Romantische Tafereelen. Amst. bij J.C. van Kesteren.	663
Bommel, (C.R.A. van) Brief aan den Hoogl. Siegenbeek. 's Hag. bij A.P. van Langenhuysen.	297
Borger, (E.A.) Leerredenen. II Deelen. Leeuw. bij G.T.N. Suringar.	371
Bosdijk, (J.F.) Het jaar der Dwaasheid. Gor. bij A. van der Mast.	133
- De Waardin. IV Deelen. Amst. bij J.M.E. Meijer.	268
Bosscha, (P.) Selecta poëtarum etc. Amstel. apud L. van der Vinne.	206
Böttcher. Het huiskruis. Koev. bij D.H. van der Scheer.	135
Bouman, (Herman) Jodocus Heringa, Ez., als Voorstander van het Vaderland enz. Utr. bij J.G. van Terveen en Zoon.	123
Brakel, (W.A.) Getrouwe vermaning enz. Zierikz. bij de Wed. A. de Vos en Zoon.	105
Bray, (Mrs.) De Witkappen. Gron. bij W. van Boekeren.	171
Bretschneider, (K.G.) over de magt der Paussen. Tiel, bij C. Campagne.	566
Broes, (W.) Filip van Marnix, IIden D. 2de St. Amst. bij J. van der Hey en Zoon.	684
Bruine, (J.R. de) Leerrede. Sneek, bij F. Holtkamp.	408
Brummeler, Wz. (G. ten) Mnemotechnie. 's Hag. bij J.P. Beekman, Hz.	380
Büser, (J.F.) Dichterlijke Kleinigheden. Zwolle, bij W.E.J. Tjeenk Willink.	395
Bijbelsch Leesboek, IX Stukje. Zutph. bij W.J. Thieme.	227



[deel 1, pagina 696]

Bijdragen tot den Handel enz. Utr. bij N. van der Monde.	119
Bijdragen van Buitenlandsche Godgeleerden enz. 1ste Stuk. Amst. bij J.C. Sepp en Zoon.	637

C.

Capadoce, (A.) Ontboezeming over het Concordaat. 's Hag. bij J. van Golverdinge.	281
Christophilus. Nijm. bij J.F. Thieme.	87
Chronologische Tabel der Algem. Gesch. Gron. bij P. van Zweeden.	379
Chumaceiro, (A.M.) Leerrede. Amst. bij Belinfante en de Vita.	103
Clarisse, (J.) Prologus etc. Lugd. Bat. apud S. et J. Luchtmans.	290
Concordaat. (Het) Amst. bij J. Müller.	220
Cool, (P.) Drie Gesprekken over het werk van Dr. D.F. Strauss. Harl. bij M. van der Plaats.	581
Costa, (J. da) Voorlezingen enz. Leid. bij S. en J. Luchtmans.	94
- Vijfentwintig jaren. Amst. bij D. Groebe.	164
Czaar Peter de Groote te Amsterdam. Amst. bij J. de Boer.	313

D.

Dagbladen. (De) Rijm-Epistel. Utr. bij N. van der Monde.	396
Dal van Almeria. (Het) Dev. bij A.J. van den Sigtenhorst.	442
Dassen, H.J.Z. (M.) Verhandeling over het Zenuwstelsel. Gron. bij J. Oomkens.	328
- (Tweede verslag.)	411
Daub, (J.H.) De Bergen. Amst. bij J.D. Sijbrandi.	542
Deen, (J. van) Nadere ontdekkingen over de eigenschappen van het Ruggemerg enz. Leid. bij S. en J. Luchtmans.	328
- (Tweede Verslag.)	411
- (Derde Verslag.)	460
Demidoff, (A. de) Reis in het zuidel. gedeelte des Russisch. Keizerrijks. Zaltb. bij J. Noman en Zoon.	304



[deel 1, pagina 697]

Dethmar, (F.W.) Freundliche Erinnerung an Holland. Rott. bij A. Bädeker.	337
Donkersloot, (N.B.) Neêrlands Eerste Koning. Utr. bij R. Natan.	433
Dorn-Seiffen, (G.) Geslachttafel. Breda, bij Broese en Comp.	163
Dumas, (A.) Geschiedenis van Napoleon. Amst. bij J.C. van Kesteren.	116
- Het Leven en lotgev. van John Davys. 's Hag. bij de Erven Doorman.	224
Duyze, (P. van) Vaderl. Poëzij. Iste D. Gent, bij L. Hebbelynck.	73

E.

Eberhard, (A.G.) Hansjen, of het Bruidsgeschenk. Amst. bij J.C. Sepp en Zoon.	353
Een ernstig Woord. Amst. bij J.F. Schleijer.	303
Een woord van waarschuwing, enz. Nijm. bij J.F. Thieme.	456
Elink Sterk, (J.W.) Feestrede. Gorin. bij J. Noorduijn.	609
Engelberts Gerrits, (G.) Gedenkboek enz. Haarl. bij A.C. Kruseman. Leid. bij van der Paauw en Co.	601
Enklaar, (E.C.) De vriend van den Landman. Grave, bij J.R. van Dieren.	504
Epen, (C. van) Verzameling van Gedichten. Maastr. bij Gebr. Ploem.	617
Erath, (A.) Verhaal eener Reis naar Algiers enz. Gron. bij A.L. Scholtens.	650
Eustachia, de goede Dochter enz. Dev. bij A.J. van den Sigtenhorst.	86
Eynden, (R. van) en van der Willigen, (A.) Gesch. der Vaderl. Schilderkunst. (Aanhangsel.) Haarl. bij de Wed. A. Loosjes, Pz.	425

F.

Feen, (T. van der) De Orde der Advocaten. 's Hag. en Amst. bij Gebr. van Cleef.	647
- De invloed van het Christendom op het Regt, als boven.	647



[deel 1, pagina 698]

Fockema, (D.) Schetsen, IIden D. Leeuw. bij J.W. Brouwer.	684.
Fokke, Simonsz. (A.) De Rijn enz. Amst. bij A.B. Saakes.	657.

G.

Gedachten van een' Leek over het Concordaat. Amst. bij S.J. Prins.	243.
- over een Concordaat. Amst. bij A.B. Saakes.	672.
Gedichtjes voor de beschaafde Jeugd. Gouda, bij G.B. van Goor.	442.
Geen Concordaat met Rome! Amst. bij P.N. van Kampen.	243.
Geer, (B.J.L. de) Commentatio de Cantico Mosis. Traj. ad Rhen. apud. Kemink et Fil.	625.
Geschiedkundige. Aanteek. over Loevestein. Gorinch. bij H. Horneer.	195.
Gesprek over het Concordaat. (Een) Amst. bij J.H. en G. van Heteren.	455.
Glatz, (J.) Kleine Duitsche Familie enz. Amst. bij P. van Rossen.	180.
Globe, (De) Iste en IIde Deel. 's Hage. bij de Erven Thierry en Mensing.	651.
Gobee, (C.) Klinische Bijdragen. Utr. bij R. Natan.	245
Godsdienstig Leesboek. Dordt. bij H. Lagerwey.	541.
Goldsmith, (Olivier) De Chinees-Wereldburger. Dordr. bij Houtrijve en Bredius.	33.
Gottfriedi, (Th.) Portefeuille van Verh. en Legenden. 1ste Stuk, bij K. van Meurs.	134.
Graaff, (M.H. de) Ode en Gebed. Dock. bij D. Meindersma.	31.
's Gravenweert, (J. van) Het Noorden en het Oosten. Amst. bij J. van der Hey en Zoon. III Deelen.	508.
- (Vervolg en Slot.)	550.
Gregorij, Het Vaderlijk Legaat. Dordt. bij van Houtrijve en Bredius.	664.
Greuve, (F.C. de) Het leven van Jezus verded. tegen Dr. D.F. Strauss. Gron. bij P. van Zweeden.	581.
Groen van Prinsterer, (G.) Adviezen in de Tweede Kamer enz. Leid. bij S. en J. Luchtmans.	607.



[deel 1, pagina 699]

H.

Halbertsma, (J.H.) Letterkundige Naoogst. Dev. bij J. de Lange.	392.
- (E.) Twijgen. Dev. bij J. de Lange.	656.
Hall, (H.C. van) De volmaaktheden van den Schepper in Zijne Schepselen enz. V.D. Gron. bij J. Oomkens.	112.
- (M.C. van) Gedichten. Amst. bij J. van der Hey en Zoon.	262.
Haller, (H. von) Brieven, enz. Amst. bij S.J. Prins.	326.
Hauff, (W.) Volksvertellingen. II Deelen. Amst. bij J. de Boer.	530.
Hazelhoff, (A.) Tijdkorter. Gron. bij P.S. Barghoorn.	92.
Hebel, (J.P.) De inrigting van het Heelal. Gron. bij J.B. Wolters.	169.
Heeringen, (G. von) De Courier van Simbirsk. Amst. bij J.M.E. Meyer.	441.
Heldring, (O.G.) Waarom staan de middag-kerken zoo ledig? Nijm. bij D.J. Haspels.	229.
- en R.H. Graadt Jonckers, De Veluwe. Arnh. bij G. van Eldik Thieme.	598.
Hemkes, Kz. (H.) De kleine Taalkenner. 1ste Stuk. Gron. bij J. Oomkens.	84.
Hentzepeter, (H.) De groote wereldgebeurtenissen enz. Amst. bij G.T. Bom.	658.
Heringa, Ez. (J.) Nagelatene Leerredenen. Utr. bij J.G. van Terveen en Zoon.	289.
Herrmann, (O.) Deugd en Ondeugd. Amst. bij J. de Boer.	690.
Hermans, (C.R.) Geschiedk. Mengelw. over de Prov. Noord-Braband. 's Hertogenb. bij J.F. Demelinne.	252.
Herwerden, (C.H. van) Het aandenken aan van Zutphen enz. Gron. bij J. Oomkens.	322.
Het ongrondwettige en schadelijke van een Concordaat. Gron. bij J.B. Wolters.	280.
Heyningen, (H. van) Bijbeloefening over het Evang. van Joannes. Schoonhoven, bij S.E. van Nooten.	141.
Hoekstra, (S.) Jezus in zijne verhevenheid enz. IIde D. Medembl. bij L.C. Vermande.	401.



[deel 1, pagina 700]

Hoeven, (A. des Amorie van der) Het tweede Eeuwfeest van het Seminarium der Remonstranten. Leeuw. bij G.T.N. Suringar.	292.
Hofdijk, (W.J.) Egmond. Alkm. bij H.J. van Vloten.	430.
Hoffman, Nootenkraker en Muizekoning. Amst. bij P. Meyer Warnars.	35.
Hofstede de Groot, (P.) Denkbeelden enz. Gron. bij J. Oomkens.	473.
Honig, Jzn. Jr. (J.) Cath. Herman en de Watergeus. Amst. bij C.L. Schleijer.	398.
Hoog, (J.L. de) Wat doen niet liefde en geld? Amst. bij M. Westerman.	400.
Hook, (T.) Leven van Jack Brag. Middelb. bij J.C. en W. Altorffer.	576.
- Een blik in de groote wereld. Dev. bij A. ter Gunne.	664.
Hoop, (A. van der) Feestzang. Gouda, bij G.B. van Goor.	62.
- Columbus. Dordr. bij van Houtrijve en Bredius.	62.
- Van Speyk. Dordr. bij van Houtrijve en Bredius.	62.
- Napoleon. Dordr. bij van Houtrijve en Bredius.	62.
- Des Konings Inhuldiging. Rott. bij A. Wijnands.	601.
Hoorweg, (K.) Verdediging van den praktik. Landbouw enz. Dordr. bij H. Lagerwey.	464.
Huber, (L.J.) Het Oordeel der Wereld. Rott. bij H.A. Kramers.	225.
Huss, (J.) Een Voorlooper der Kerkhervorming. Gron. bij J.B. Wolters.	191.

I.

Iets over het Onderwijs in Nederland. Dev. bij J. de Lange.	465.
Iets over oud Nijmegen. Nijm. bij C.A. Vieweg.	473.
Ivangh, (W.L.) De beweging der Aarde. 's Hertog. bij P. Stokvisch.	169.



[deel 1, pagina 701]

J.

Jaarboekje van de Regt. magt. Gorinch. bij. J. Noorduyn.	91.
- voor Overijssel. Zwolle bij J.J. Tyl.	356.
Jacob, (K.G.) Niebuhriana. Leeuw. bij G.T, N. Suringar.	467.
James, (G.P.R.) De Broedermoorder. III Deelen Amst. bij G. Portielje.	174.
- Richelieu. III Deelen. Amst. bij G. Portielje.	660.
Janssens, (L.J.F.) De Germ. en Noordsche Monumenten. Leyden, bij S. en J. Luchtmans.	162.
Jezuiten, (De) De Troon der Nederl. enz. Amst. bij A.B. Saakes.	594.
Jonge, (J.C. de) Redevoering. 's Hage en Amst. bij Gebr. van Cleef.	464.
- Nederlands Zeewezen, IVden D. 2de Stuk. Amst. bij Gebr. van Cleef.	684.
- (B. de) Handboek der practische Geneeskunde. Isten D. 1ste St. Midelb. bij de Gebr. Abrahams.	638.
- Handboek, Isten D. 1ste St. (Vervolg en Slot.)	677.
Jordan, (Sylv.) De Jezuitenorde. Amst. bij Gebr. Diederichs.	27.
Jörg, (J.C.C.) Handboek ter erken. en genez. der Kinderziekten. Leeuw. bij L. Schierbeek.	57.
Josset, (J.O.) Gewijde Overwegingen enz. Amst. bij J.C. van Kesteren.	669.
Juventa. Amst. bij G.J.A Beyerinck.	44.

K.

Kampen, (N.G. van) Griekenl. en Europisch Turkije. Haarl. bij de Erven F. Bohn.	372.
- Europisch Rusland. Haarl. bij de Erven F. Bohn.	372.



[deel 1, pagina 702]

Kampen, (N.G. van) Levens van beroemde Nederlanders. IIden D. Haarl. bij de Erven F. Bohn.	520.
- (W.A. van) Leerredenen. Amst. bij A. Zweesaardt.	450.
Karseboom, (F.F.) Specimen. Amstel. apud. J.D. Sybrandi.	156
- Specimen. Amstel. apud C.A. Spin.	156
Keith, (A.) De stipte en letterlijke vervulling der Bijb. Profetiën enz. Amst. bij J.F. Schleijer.	634
Kloostergesprek, (Een) aan gene zijde der bergen gehouden. Gron. bij J.B. Wolters.	456
Klots, (J. Scheffelaar) Kindergedichtjes. Hoorn, bij Gebr. Vermande.	442
Koning, (J. de) Verh. over het leven enz. Zaltb. bij J. Noman en Zoon.	106

L.

Landverhuizers. (De) Amst. bij J.D. Sybrandi.	624
Ledeganck, (C.) Het Burgslot van Zomergom. Gent bij H. Hoste.	73
Lennep, (J. van) Lotgev. van Ferd Huyck. II D. Amst. bij P. Meijer Warnars.	78
Levens- en Karakterschetsen. I en II D. Doesb. bij Kets en Lambrechts.	9
Leven en sterven. Amst. bij J.C. Sepp en Zoon.	242
Leven (Het jeugdige) van Walter Scott. Utr. bij L.E. Bosch en Zoon.	652
Lidth, (J.P.T.) Dissertatio de vitiis nervor. organicis. Amst. apud Elix en Co.	328
Loon, (A.J. van) Tooneelen uit het Strafregt. III Verz. Amst. bij J.C. van Kesteren.	438
Lotsy, (J.S.) De Warande van Tilburg enz. Dordr. bij Blusse en van Braam.	608
Louise van Berkenstein. Haarl. bij de Wed. A. Loosjes, Pz.	85



[deel 1, pagina 703]

Lublink Weddik, (B.T.) Bloemlezing uit Dr. M. Luther. Isten D. Amst. bij G. Portielje.	610
Luttenberg, (G.) Proeve van Onderzoek omtrent het Armwezen. Zwolle, bij W.E.J. Tjeenk Willink.	544

M.

Marcet, (Mevr.) Jan Hopkens. Utr. bij R. Natan.	117
Marheineke, De Evangelische Kerk verdedigd. 's Hag. bij W.P. van Stockum.	445
Marryat, Newton Forster. II D. Gron. bij W. van Boekeren.	83
- De Schipbreuk van een' Koopman. II D. Haarl. bij de Wed. A. Loosjes, Pz.	483
Mauvillon, (F.W.v.) Auswahl Niederl. Gedichte. II Th. Rott. bei G.D. Bädeker.	129
Mebius, (W.) Leerrede. Gron. bij J. Oomkens.	454
Meester Knap. Zierikz. bij J. van de Velde Olivier.	579
Meibloemen. Amst. bij J.C. van Kesteren.	180
Merkwaardige Karakters en Verhalen enz. Haarl. bij de Erven F. Bohn.	531
Meyboom, (L.S.P.) Commentatio Theol.-Philosopha. Gron. apud J.B. Wolters.	137
Meyen, (E.J.) Reize om de Aarde. IIde D. Gron. bij J. Oomkens.	502
Minderbroeder. (De) II Deelen. Dordr. bij F. Boekee.	309
Moens, (P.) Nieuw Geschenk. Dev. bij A.J. van den Sigtenhorst.	600
- De goede Grootmoeder. Koev. bij D.H. van der Scheer.	600
- Iets voor Kleinen. Koev. bij D.H. van der Scheer.	600
Mohrman, De Boeleerster. Amst. bij de Wed. C. Kok, geb. van Kolm.	485



[deel 1, pagina 704]

Mohrman, De Jonker en zijn liefjens. Amst. bij J.G. Kemper.	485
- Een Huwelijk. Amst. bij J.G. Kemper.	485
Monniken en Nonnen enz. Amst. bij J.C. van Kesteren.	621
Moll, Jacobz. (J.) Merkwaardigh. uit de Gesch. van Jeremia. 's Hag. bij W.P. van Stockum.	1
Moorrees, (B.) Adres aan mijne Geref. geloofsgenooten. Amst. bij J.H. den Ouden.	273
- Uitnoodiging enz. Amst. bij J.H. den Ouden.	280

N.

Nachenius, B. Fil. (B.) Disputatio Theol. Exeg. Amst. apud Stokmans et Rijnders.	533
Naschrift, bij het Stukje over het grondwettige enz. Gron. bij J.B. Wolters.	280
Nassau, (H.J.) P. Hofstede. Koev. bij D.H. van der Scheer.	198
- 't Lager-Onderwijs enz. 1ste Afd. van Onderwijs. Assen, bij T.J. van Tricht.	256
Natuurlijke Historie der Zoogdieren. 1ste Afl. Gron. bij J. Oomkens.	115
Navolgingen van William Couper enz. Breda bij F.P. Sterk.	215
Nederland bij eenen Algemeenen Oorlog. Haarlem bij V. Loosjes.	121
Nederlandsche Zendelinggenootschap, (Het) in 1841. Rott. bij M. Wijt en Zonen.	404.
Nepveu, (J.J.D.) Bertha Coppier 's Hage bij K. Fuhri.	313
Nes, (A.L. van) Woorden van broederlijke onderwijzing enz. Gron. bij J. Oomkens.	595
Nieritz, (G.) Alexander Menzikoff. Amst. bij Ten Brink en de Vries.	666
Nieuwe Werken der Holl. Maatsch. Iste D. Leyd. bij D. du Mortier en Zoon.	516
- (Vervolg en Slot.)	556



[deel 1, pagina 705]

Nieuwenhuis, (J.) Ph.W. van Heusde de Socratische School enz. IV D. Leid. bij C.C. van der Hoek.	11
Nolet de Brauwere, Ambiorix. Leuven bij van Linthorst en van de Sande.	568

O.

Oorspronkelijke Aanteekeningen enz. Kamp. bij K. van Hulst.	499
Oosterzee, (J.J.) Disput. Theologica etc. Traj. ad Rhen. typ. Schultze et Voermans.	50
- (H.M.C. van) Viertal Leerredenen. Zierikz. bij J. van de Velde Olivier.	537.
Orphea, 3de St. Hoorn, bij Gebr. Vermande.	169
Over vrijheid van Handel enz. Dev. bij M. Ballot.	159

P.

Paul, (Jean) Badreis. Arnh. bij J.A. Nijhoff.	600
Pliester, (G.) Aanteekeningen op de Ned. Burg. Wetgeving. Arnh. bij J.A. Nijhoff.	156
Pol, (J.) Leerrede. Hoorn, bij Gebr. Vermande.	147
Polman, Az., (H.) Christelijke Voorstellen. 's Hag. bij K. Fuhri.	6
- Een Verhaal. 's Hag. bij K. Fuhri.	54
Posthumus, (R.) Gedachten van Blaise Pascal. Gron. bij J. Oomkens.	200
Potgieter, (E.J.) Het Noorden. II Deelen. Amst. bij G.J.A. Beijerinck.	29
- Liedekens van Bontekoe. Amst. bij H. Frijlink.	576
Potter, (de) De Belgische Omwenteling. Dordr. bij H. Lagerweij.	607
Pragmatieke Sanctie. (De) Amst. bij A.B. Saakes.	672
Prins, (J.) Christelijk Jaarboekje. Tweede Druk. Amst. bij S.J. Prins.	668



[deel 1, pagina 706]

Prisma. I-IIIde D. Gorinch. bij A. van der Mast.	484
Proza en Poëzij. Haarl. bij de Erven F. Bohn.	212

R.

Raadt, (P. de) Lager Onderwijs enz. 's Hag. bij J.P. Beekman.	390
Radijs, (A.) Leerredenen. Doesb. bij Kets en Lambrechts.	357
Rens, (F.) Gedichten. Gent, bij D.J. van der Haeghen-Hulin.	73
Rochemont (G.L. de) en J. Bischoff, Geschiedk. Beschrijv. der Ridderorden. Amst. bij Jb. da Cunha en Comp.	259
- I-Vde Aflev. bij dezelfden.	644
Rijneveld, (J.C. van) Celebes. Breda, bij Broese en Comp.	471

S.

Sackreuter, (K.L.) Gesch. der Christ. Godsd. en Kerk enz. Gron. bij R.J. Schierbeek.	45
Scheltema, (S.P.) over het Gevoel voor het Schoone enz. Arnh. bij G. van Eldik Thieme.	194
Schipper, (L.) Nieuwe Versjes. Haarl. bij de Erven F. Bohn.	692
Schmid, (C.) Josaphat. Amst. bij Ten Brink en de Vries.	35
Schoppe, geb. Weise (A.) Marat. Amst. bij ten Brink en de Vries.	135
- Herinneringen. Haarl. bij de Wed. A. Loosjes, Pz.	600
Schotel, (G.D.J.) Kerkelijk Dordr. Dordr. bij van Houtrijve en Bredius.	154
- Levensschets van J.C. Schotel. Haarl. bij V. Loosjes.	374
Schukking, (L.) De mogelijkheid, dat het Koningrijk Gods enz. Gron. bij C.M. van Bolhuis Hoitsema.	325



[deel 1, pagina 707]

Schütt, (J.A.) Drie Verhalen. Gron. bij R.J. Schierbeek, Jr.	530
Sebastian, (A.A.) Alg. Natuurkunde van den Mensch. Gron. bij J. Oomkens.	336
Siegenbeek, (M.) Brief aan Mr. Groen van Prinsterer. Leid. bij D. du Mortier en Zoon.	297
Singels, (J.C.) Ontwerp van Sluisdeuren enz. Gorinch. bij H. Horneer.	16
Sloos, (A.R.) De Procureur. II Deelen. Amst. bij J.C. van Kesteren.	478
Soetbrood Piccard, (R.A.) Disquisitio Ethico-Theoligica. Traj. ad Rhen. apud C. Bielevelt.	489
Someren, (R.H. van) De St. Elizabeths Nacht. Utr. bij L.E. Bosch en Zoon.	527
Sonstral, (J.H.) Evangeliebladen. Iste Deel. Amst. bij G.J.A. Beijerinck.	630
Spall, (T. van) Vader en Moeder Stroomdal. Schoonh. bij S.E. van Nooten.	314
Spijker, (H.J.) Leerredenen. Dordr. bij Blussé en van Braam.	181
Steenbergen van Goor, De Mensch en de Misdaad. Iste Deel. Leeuw. bij G.T.N. Suringar.	397
- IIde Deel.	659
Stemregt (Het) van de Gouverneurs verdedigd. 's Hag. en Amst. bij Gebr. van Cleef.	464
Sterren, (J.H.) Lucrèce Bernandin. Amst. bij G.L. Koopman.	178
Stolle, (F.) De Wereldburger. Gron. bij R.J. Schierbeek.	83
Storck, (W.) De Nederlanders bij Chattam. Dev. bij M. Ballot.	661

T.

Taylor, (M.) Bekentenissen van een Boosdoener. II Deelen. Amst. bij J.C. van Kesteren.	176
Teenstra, (M.D.) Volksverhalen en Legenden. Iste Stuk. Gron. bij J. Haftenkamp.	436



[deel 1, pagina 708]

Tegnér, (E.) Redevoeringen. Utr. bij C. van der Post.	611
Teutem, (F. van) Redevoering. Utr. bij C. van der Post.	299
Thorbecke, (J.R.) Oratio. Lugd. Bat. apud P.H. van den Heuvell.	464
Thouars, (G.A.C.W. de) Verwelkoming enz. Dev. bij J. de Lange.	601
- Hulde aan den Koning. Sneek, bij F. Holtkamp.	601
Toelichting van den Brief van C.R.A. van Bommel enz. Gron. bij J. Oomkens.	297
Toevallige Gedachten. Gorinch. bij A. van der Mast.	192
Tromlitz, (A. von) De Schoone Blanca. Amst. bij J.C. van Kesteren.	179
- Juanita, enz. bij denzelfde.	179
Twee Buren. Middelb. bij A.C. Houpt.	487

U.

Uhden, (H.F.) Het Leven van W. Wilberforce. Gron. bij W. Zuidema.	469
Utberg, (S.) Twaalftal Leerredenen. Amst. bij H.W. van Nifterick.	628

V.

Vastrik, (C.) Heidebloempjes. Rott. bij T.J. Wijnhoven Hendriksen.	396
Vegt, (A. Helmig van der) Kinder-Rijmkronijk. Amst. bij P.H. Donker.	666
Verhandelingen door Teylers Genootschap. XXIIIste D. Haarl. bij de Erven F. Bohn.	317
Verhoeven, (P.F. Timmers) Handb. voor alle Standen enz. Dordr. bij Blussé en van Braam.	119
Vertrouwelijke Brief. Utr. bij H.M. van Dorp.	593



[deel 1, pagina 709]

Verzameling der jaarlijksche Verslagen enz. Arnh. bij C.A. Thieme.	120
Villiers, (Ch.) Vargas. II Deelen. Dev. bij M. Ballot.	272
Vredewoord voor Roomsch-Cath. en Prot. enz. Amst. bij J.H. en G. van Heteren.	456
Vreede, (G.W.) Nederland en Zweden enz. Utr. bij N. van der Monde.	615
Vries, (J. de) De Atheïst. Amst. bij J.M.E. Meijer.	312
Vriesaard, (W.) Schetsen uit de Regtzaal enz. Schoonh. bij S.E. van Nooten.	438
Vrouwenspiegel. 's Hag. bij A. Kloots.	400
Vrije Steenhouwers. (De) Amst. bij J.C. van Kesteren.	528

W.

Waldow, (H.) Oscar en Julie. Kamp. bij K. van Hulst.	486
Walraven, (A.) Verzam. van eenige vraagstukken enz. Gron. bij M. Smit.	60
Weeda, (P.) Togten der Nederlanders. Dordr. bij Blusse en van Braam.	600
Wereld (De) en het Menschelijk Leven. Dev. bij A. ter Gunne.	310
Weytingh, (J.H.A.) Beknopt Woordenboek enz. Amst. bij Weytingh en van der Haart.	203
Wichers, (A.L.) en Gleuns, Jr. (W.) Het Hartzgebergte en de Rijnstroom. IIde Deel. Gron. bij J. Oomkens.	21
Wilde, (N.J. de) De Vragener Kapel. Dev. bij A. ter Gunne.	662
Woorden uit den Bijbel. Gron. bij R.J. Schierbeek.	136
Wijk, (J. van) Beknopt aardrijksk. Schoolboek. Zutph. bij W.J. Thieme.	227
- De Oppervlakte der Aarde. Kamp. bij K. van Hulst.	686



[deel 1, pagina 710]

Z.

Zaanlandsch Jaarboekje. Zaand. bij J. Heynis, Tsz.	356
Zedig-vrijmoedige Bedenkingen over het Concordaat. Amst. bij A.B. Saakes.	220
Zeeuwsche Balling. (De) Gorinch. bij H. Horneer.	618
Zwaag, (J. van der) De Christelijke Vrijheid. Dokk. bij D. Meindersma, Wz.	675

Antikritiek van M.J. de N.	314
Antwoord op eene Antikritiek van Dr. J. de Koning.	624



[deel 1, pagina 711]
VADERLANDSCHE LETTEROEFENINGEN,

voor

1841.

I.

VADERLANDSCHE LETTEROEFENINGEN,

voor

1841.

II.

VADERLANDSCHE LETTEROEFENINGEN,

voor

1841.

I.

VADERLANDSCHE LETTEROEFENINGEN,

voor

1841.

II.
VADERLANDSCHE LETTEROEFENINGEN,

voor

1841.

I.

VADERLANDSCHE LETTEROEFENINGEN,

voor

1841.

II.

[deel 2, pagina I]
MENGELWERK,

VOOR

1841.

[deel 2, pagina III]

{== afbeelding 	==} {>>afbeelding<<}
    

VADERLANDSCHE

LETTEROEFENINGEN,

OF

TIJDSCHRIFT

VAN

KUNSTEN EN WETENSCHAPPEN,

WAARIN DE

BOEKEN en SCHRIFTEN,

DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.

BENEVENS

MENGELWERK,

tot Fraaije Letteren, Kunsten en Wetenschappen, betrekkelijk.

TWEEDE STUK.

VOOR

1841.

MENGELWERK.

Te AMSTERDAM, bij

G.S. LEENEMAN van der KROE

en

J.W. IJNTEMA.

1841.

[deel 2, pagina V]
INHOUD

VAN HET
MENGELWERK.

Briefwisseling met eenen Jood. Door N.S.	Bl. 1
Misbruik van Thee en Koffij erger dan Cholera. Door Dr. R. te N.	17
De Struikroovers in den Kerkelijken Staat. Door frédéric mercey.	23
De Oudhedenzoekers.	34
De gang te middernacht naar het Kerkhof. Verhaal.	44
De goede oude tijd.	51
Peter de Groote te Astrakan en Koopman kurotschkin.	52
Goethe en de Zangeres catalani.	54
Gemoedelijke Raad.	55
Onverwachte Gasten.	55
Voorwaarde van Grootheid.	55
De Tooneelspeler barnes.	55
Geleerdheid en Wijsheid.	56
Tweederlei Staatkunde.	56
Bedenkingen over de zoogenoemde Vrijheid van Onderwijs. Door p. hofstede de groot.	57
Een blik op Frankrijk en Europa, sedert de Omwenteling van het jaar 1813. Door c.j.v.h., te 's Gravenhage.	77



[deel 2, pagina VI]

De Struikroovers in den Kerkelijken Staat. (Vervolg van bl. 34.)	84
Twee Brieven. Brief van Tante emmerentia en Antwoord van Neef jacob.	92
Huiselijk Leven van het Portugesche Hof.	98
Napier.	99
Vliegend Postkantoor.	100
De gevatte Pastoor.	101
Huishouding zonder uitgaaf en toch te duur.	101
Vergankelijkheid. Door j. van harderwijk, rz.	102
Twee Gedichten op Illuminatiedoek te Berlijn.	104
Stroomgedichten.	104
Over den geest van claudius. In een' Brief aan ***.	105
De Noordoostelijke Kust van Siberië. (Vervolg van No. XII des verstreken jaars.)	113
Hedendaagsch Griekenland.	122
De Struikroovers in den Kerkelijken Staat. (Vervolg van bl. 92.)	135
Bij het Gra mijns Vaders. Door g. ten bruggencate, hz. Dichtstukje.	150
Simplex sigillum Veri. Medegedeeld door w.h. warnsinck, bz.	152
Oordeel van Prins eugenius over Roem- en Oorlogszucht.	155
Het Beroep van den Stenograaf.	156
Iets over de vermeende herleving van het Treurspel bij de Franschen.	157
De zonderlinge Vischvangst.	159
Aardappel-Jubeljaar.	159
Naïve Inval.	160
Rijmer en het Publiek.	160
Over het ongepast en overdreven vereeren van menschen, als een kenmerk van onzen leeftijd. Door j. boeke.	161
De Struikroovers in den Kerkelijken Staat. (Vervolg van bl. 150.)	182



[deel 2, pagina VII]

Ontzettend Voorbeeld van een' Geregtelijken Moord in Schotland.	191
Als God het wil! Vertelling.	197
Haydn en de Storm.	209
Dr. bahrdt.	210
Kant.	210
Kostelijk Hulpmiddel.	210
De kleine Duitsche Despoot.	211
Joodsche Geestigheid.	211
De Koning en de arme Vrouw. Naar het Hoogduitsch van j.f. castelli. Dichtstukje.	211
Proeve, ter oplossing van eenige bedenkingen, welke de deelneming aan de pogingen ter zedelijke verbetering van veroordeelde Misdadigers uit een mingunstig oogpunt doen beschouwen, en daardoor derzelver weldadige bedoeling verhinderen. Door w.h. warnsinck, bz.	213
De Noordoostelijke Kust van Siberië. (Vervolg en slot van bl. 121.)	227
De Struikroovers in den Kerkelijken Staat. (Vervolg en slot van bl. 191.)	234
De Zanger. Door w.h. warnsinck, bz. Dichtstukje.	244
Drie Grafliederen, door Mr. a.f. sifflé naar het Hoogduitsch gevolgd.	245
Gevoelens en Gezegden van mehemed-ali.	248
De Slavenmarkt te Tunis.	249
De troostende Droom.	253
Wonderbare Redding.	256
Turenne's Prachtbegrafenis.	257
De Duiker scott.	258
Tooneelklucht.	259
Zangers-inkomen te Parijs.	260
Gods wijsheid en weldadigheid in het Water. Voorgedragen in de Maatschappij Felix Meritis, door n. swart.	261
Een paar bladzijden uit het Werk van den Heer Mr. j. van 'sgravenweert: Het Noorden en het Oosten.	276
Robbert clive, de Grondlegger van de Britsche Rijksmagt in Indië.	282



[deel 2, pagina VIII]

De Fransche Jury. Naar alphonse karr.	295
Schipbreuk en Broederliefde. Verhaal. Door h. altmann.	297
Snelheid van gemeenschap in de XIXde Eeuw.	304
Geboorte van eenen Prins in vroegere dagen.	304
Zonderlinge wilsbeschikking en gelukkige vond.	306
Ambtenjagers.	307
Welbestrafte Coquetterie.	307
Lente. Door a.h.a. ekker. Dichtstukje.	307
De Personele Belasting. } Puntdichten.	308
Waaijer-surrogaat. } Puntdichten.	308
Een woord over de Maatschappij Tot Nut van 't Algemeen, beschouwd als eene Christelijke Vereeniging. Door w.h. warnsinck, bz.	309
Iets over den Wedren der Grieken en Romeinen. Door m.h. de graaff, te Leeuwarden.	320
Robbert clive, de Grondlegger van de Britsche Rijksmagt in Indië. (Vervolg en slot van bl. 295.)	330
De Slag bij Lutzen in 1813. Een Verhaal uit dat Tijdperk.	343
Regtsoefening bij de Avaren en Tartaren van den Kaukasus.	350
De Turksche Almanak.	356
Het Lid der Staten.	358
Pharao's Droom.	358
De Paruikmaker en de Kapper.	359
Zij zullen hem niet hebben!	360
Eens Bedelaars Grafschrift.	360
De roeping van mozes een spiegel van Gods deugden of volmaaktheden. Door den Eerw. a.l. kiers, Predikant te Giethooon.	361
De Beurs van Parijs.	374
Fragmenten uit walter scott's Briefwisseling over en met Miss carpenter, naderhand Lady scott.	388
Abd-el-kader.	397
De Fransche Pachter en Vorst schwartzenberg.	399
Kinderärbeid in de Engelsche Fabrijken.	403



[deel 2, pagina IX]

De Slag bij Lutzen in 1813. (Vervolg van bl. 349.)	404
Cuba. Dichtstukje.	412
Het quid pro quo.	414
Hendrik de IV op reis.	415
Regtmatige Rangörde.	416
Ongelukkige Misvatting.	416
Wien past de schoen?	416
De Heerschappij van het Eigenbelang over 's Menschen Verstand. Eene Voorlezing. Door s.k. de waard, Leeraar der Doopsgezinden te Haarlem.	417
De Geneeskunde op Java.	436
De Koning en de Landlieden in Zweden ten tijde van gustaaf den IV.	445
De Slag bij Lutzen in 1813. (Vervolg van bl. 412.)	451
Pope als Schilder.	460
Spaansche Logementen.	461
Visites en Contravisites.	462
Scribe.	462
Tegenwoordigheid van Geest.	362
Goddelooze hoop, het uitwerksel van angstige beschroomdheid.	463
Te laat.	464
Letterkennis geen Vernuft.	464
Gissing naar den ouderdom van het boek Job. Door Dr. s.a. buddingh, Th. Dr. en Predikant te Batavia.	465
Madame mara.	470
Fragmenten uit walter scott's Briefwisseling over en met Miss carpenter, naderhand Lady scott. (Vervolg en slot van bl. 397.)	480
De kleine Redder des Vaderlands. Zwitsersche Geschiedenis.	489
De Slag bij Lutzen in 1813. (Vervolg en slot van bl. 460.)	505
De Camellia's.	512
De Barmeciden-stokjes.	513
Dalayrac's eerste Viool.	513
Iets rakende rossini.	515



[deel 2, pagina X]

Anecdote van den Geneesheer frank.	515
Kameraadschap.	515
Gedachten bij het Graf van a.c.w. staring. Door e. schipper, te Vorden. Dichtstukje.	516
De Bouwkunst. Eene Voorlezing.	517
Nog iets over frederik de houtman. Door j. ab utrecht dresselhuis.	529
Waarnemingen omtrent eenige Vogelsoorten, inzonderheid de Zwaluwen.	535
De Noordkaap. Door marmier.	545
Het Standbeeld van de ruyter. Door w.h. warnsinck, bz.	556
Prins monto sarchio en michiel adriaansz. de ruyter. Door j. van harderwijk, rz. Dichtstukje. (1 Aug. 1841.)	561
Feestdronk aan Neêrlands Koning en Koningin. Door Mr. h.a. spandaw.	564
Aan ***. Dichtstukje.	565
Jammerlijk Bijgeloof in de XIXde Eeuw.	567
Eerlijke Diefstal.	568
De praatzieke Dame.	568
Verhandeling over de Dronkenschap, bijzonder over de maatregelen, die, ter wering van deze ondeugd, in vroegere tijden, bij onderscheidene Volken, zijn genomen.
Door w.f. buchner, Med. et Chir. Doctor te Gouda.	569
De Opgraving van het Lijk van napoleon. Volgens echte Bescheiden.	599
Beethoven van 1770 tot 1827.	597
De Deserteurs. Een Voorval uit den Zevenjarigen Oorlog.	600
Keizer jozef in Holland. Oorspronkelijke Anekdote.	615
Oculisten.	619
Levensredding door een' kwinkslag.	620
Redevoering over Mr. johan van heemskerk, bijzonder als Prozaschrijver, aangetoond uit zijne Batavische Arcadia, en het gewigt derzelve voor de kennis van de Zeden en Gewoonten onzer Voorvaderen. Door j. van harderwijk, rz.	621
Beethoven van 1770 tot 1827. (Vervolg van bl. 603.)	642



[deel 2, pagina XI]

De Toledo-straat te Napels. Eene Reisherinnering van ludwig august frankl.	653
Het Vuurfeest in Oostindië.	659
Een Huwelijk uit Liefde! Verhaal.	661
De vrolijke Schoenlapper.	665
Op den dood eens Nachtegaals. Naar hölty, door w.r. boer.	667
Nut van een' kwaden Naam.	663
Een Duitsch Paradijs.	668
Een Oudduitsch Rijmpje op het Geweten.	668
Briefwisseling met eenen Jood. Door N.S. (Ten vervolge van bl. 17.)	669
Beethoven van 1770 tot 1827. (Vervolg en slot van bl. 653.)	676
Waarnemingen omtrent eenige Vogelsoorten, inzonderheid de Nachtegalen. (Vervolg en slot van bl. 545.)	687
Iets over den staat der Negerslaven op het Eiland Cuba, volgens de Gravin mercedes merlin.	692
Wat leert men hieruit? Een waarschuwend Verhaal.	700
Salomon de caus.	711
Bezoek van het oude Serail te Adrianopel.	712
Knoeijerij. Door p. van zutphen, az., te Gorinchem. Dichtstukje.	715
Iets, rakende john locke.	718
Monsieur de latour.	718
Dankbaarheid van een' Hond.	720
Over de Zucht tot Volmaking. Door j.a. bakker.	721
Bezoek in het Krankzinnigengesticht te Siegburg, bij Bonn. Door m.h. de graaff, te Leeuwarden.	726
Togt naar het hoogste bewoonde punt van Europa en nachtverblijf aldaar.	741
Vincenz, gezegd: de Overwinnares. Doe wel, zie niet om. Verslag van een nieuwuitgekomen curieus Boek.	752
Liefde zoekt list. Verhaal.	762
Volkslied. Aan Koning willem II. Door Mr. a.f. sifflé.	774
Zeldzame Kunstgreep.	775
Oordeel van een' der Hindoes, in Engeland verblijf houdende.	775



[deel 2, pagina XII]

Treffend Antwoord.	776
Aardig Gezegde.	776
Voorlezing, over de Levenswijsheid, die salomo's Prediker ons leert.	777
Briefwisseling met eenen Jood. Door N.S. (Ten vervolge en slotte van bl. 676.)	786
Iets over het Christelijk Kerkgezang. Door w.h. warnsinck, bz.	794
Liefde zoekt list. (Vervolg en slot van bl. 774.)	800
O'connell van zijnen goeden kant beschouwd.	810
De Stad Algiers.	812
Pauselijke Salaad.	814
Napoleon's bonten Muts.	815
De drie raadselachtige Straatgangers.	816





2009 dbnl


_vad003184101_01


grieks


Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1841




DBNL-TEI 1



2009-11-11

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1841
 
Zie: https://www.dbnl.org/tekst/_vad003184101_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 











{==1==} {>>pagina-aanduiding<<}

Boekbeschouwing.

Merkwaardigheden uit de Geschiedenis van den Profeet Jeremia, beschouwd in Leerredenen, door J. Moll, Jacobsz., Predikant bij de Hervormde Gemeente te 's Gravenhage. Tweede Druk. 's Gravenhage, bij W.P. van Stockum. 1840. In gr. 8vo. X en 212 bl. f 2 - :

Het onderwerp, dat de Eerw. moll zich voor deze zijne Leerredenen gekozen heeft, beveelt zich door zijne nieuwheid genoeg aan, om, bij eene goede behandeling, den lezer, zoo wel als den hoorder, aan te trekken, en door beiden op prijs gesteld te worden. Deze onderscheiding zijn dan ook deze Leerredenen, naar Recs. inzien, in meer dan één opzigt waardig. Gelijk het goedkeuring verdient, dat de stof niet al te fijn uitgesponnen is, door volstrekt alle bijzonderheden uit het leven van jeremia op te nemen, zoo vermoeijen ook de Leerredenen niet door overmatige lengte. Thema en dispositie zijn doorgaans vrij gelukkig uit den tekst afgeleid: de voorstelling van het historische is meestal eenvoudig en duidelijk, zonder veel omslag: het practische is hoog ernstig, zonder overstreng te zijn: de stijl is over 't geheel zonder veel verheffing en levendigheid, maar houdt zich toch doorgaans genoeg staande, om met genoegen gehoord en gelezen te worden.
Zietdaar deze Leerredenen in het algemeen geschetst; en als wij nu nog een uittreksel uit deze en gene leverden, dan zouden wij misschien volstaan kunnen: maar onze Lezers zullen ook misschien verlangen te weten, welke bijzonderheden er van dat niet gewone onderwerp hier wel het meest in het midden gebragt, en hoe de merkwaardigheden uit het leven van dien Israëlitschen Profeet tot Christelijke stichting aangewend worden. Zulks wil Rec. dus kortelijk aanwijzen; en daar het ligt te begrijpen is, dat de eene

{==2==} {>>pagina-aanduiding<<}
Leerrede hem, behoudens den algemeen gegeven lof, beter bevallen heeft, dan de andere, zal de Steller derzelven het hem, hoopt hij, ten goede houden, wanneer hij dit hier en daar, niet om hem daarin meesterachtig te regt te wijzen, maar in het belang der Kanselwelsprekendheid, bescheiden te kennen geeft.
De eerste Leerrede stelt, naar jer. I:1-8, jeremia's profetische roeping als eene heilrijke openbaring van het Godsbestuur voor, en doet dit, den tekst volgende, zien, door op te merken, tot wien, wanneer, voor welken tijd, op welke wijze, en met welk een' aandrang dezelve geschiedde: en deze gebeurtenis tracht de Spreker ten nutte zijner hoorders te maken, door hen op te wekken, om Gods aanbiddelijk bestuur te erkennen, 1. in de roeping zijner dienaars, en 2. een iegelijk in onze eigene roeping, met geloof, onderwerping en hoop. Zoo houdt de eenheid zich goed staande, en de tekst wordt goed gebruikt.
De tweede Leerrede geeft, naar jer. XXVI:7-14, het gepaste thema: de hooge regering Gods over de versmaders van zijn woord en dienst, blijkbaar in jeremia, als geweldig bedreigd, krachtig verdedigd, bijzonder bewaard; waaruit in het tweede deel aangewezen wordt, dat zij 1. Gods Woord verkondigen laat aan zijne versmaders; 2. hunne vijandschap en boosheid openbaart; 3. niet ophoudt tegen hunne verkeerdheid nadrukkelijk te waarschuwen; (dit, meent Rec., behoort onafscheidelijk bij no. 1.) 4. de uitkomst hunner woelingen naar zijnen wil beschikt. Ter goede afwisseling wordt bij elke bijzonderheid, het practisch gebruik gevoegd.
Voor de derde Leerrede staat eene korte inleiding over het beminnelijke en betamelijke eener kinderlijke gezindheid jegens den hemelschen Vader, doch welke bij ons te dikwerf niet gevonden wordt. Deze inleiding komt Rec. wat onbepaald en niet zeer geleidelijk voor bij het onderwerp, het menschelijke woord meer dan het Goddelijke geëerbiedigd op aarde, naar jer. XXXV:12-14. Dit nu vindt de Redenaar hier in jeremia's geschiedenis gepredikt, - door de geschiedenis te allen tijde in het licht

{==3==} {>>pagina-aanduiding<<}
gesteld, - in hare oorzaken en gevolgen ons tot waarschuwing en opwekking. Voor den korten omtrek is deze Leerrede wel wat vol, en stipt vele zaken slechts even aan, hoewel anders bij het onderwerp niet ongepast. (Fraai is de beschrijving van de historie der Rechabiten, bl. 45, maar de hooge lof, bl. 46, aan het willekeurige voorschrift van jonadab toegezwaaid, wel wat overdreven. - Bl. 54 stelt de Spreker ‘het leven voor burgerlijke deugd en pligt en goede zeden, voor stand en gezin, voor goeden naam en roem’ tegenover ‘het leven voor God en christus en zijne zalige dienst.’ Rec. begrijpt wel, wat moll waarschijnlijk zeggen wil; maar, waar stelt toch de Bijbel het eerste zoo met zekere minachting tegen het laatste over?)
Het thema der vierde Leerrede heet: Gods Woord, hoe ook ontvangen en aangerand, houdt stand en kracht op aarde. Gewigtig onderwerp, zoo het maar genoeg in den tekst, jer. XXXVI:9-28, gevonden wierde! Doch het is zelfs de hoofdstelling niet, die door deze Leerrede heerscht; maar het laatste, waarop het eigenlijk aankomt, wordt in het derde stuk slechts zeer kort behandeld, en ook wat gezocht daaruit afgeleid, dat jeremia in plaats van de verbrande rol weder eene andere beschrijven moest. Onverschilligheid in het ontvangen bij het volk vindt Rec. in vs. 9 en 10 niet, even min als levendig en werkzaam gevoel bij de Vorsten, naar vs. 14-20, en als hij hun volgend gedrag bij den Koning vergelijkt, is het hem-niet zeer waarschijnlijk, zoodat het al niet veel meer oplevert, dan wat hier uit vs. 11-13 gehaald wordt, eene ons twijfelachtige zielsgesteldheid. Zou het thema niet liever hebben moeten zijn de ligtzinnigheid, of de verschillende behandeling, of, zoo men vooral op den Koning en zijne aldra met hem instemmende hovelingen ziet, de onbeschaamde verwerping van Gods Woord? - (Die scherpe uitval, bl. 75, op den Pauselijken tegenstand der Bijbelverspreiding ware welligt liever achterwege gelaten: het is, hoewel dezelve leelijk genoeg is, toch wat erg, deze handelwijze met die van Koning jojakim en jehudi, die

{==4==} {>>pagina-aanduiding<<}
de orakelrol op het vuur wierpen, en zoo in de volgende Leerrede, bl. 88, 89, die gansche ‘Priesterschaar’ met den valschen Profeet hananja te vergelijken.
Meer aan tekst en eenheid getrouw is de vijfde Leerrede, die, naar jer. XXVIII, over den strijd der Goddelijke geopenbaarde waarheid handelt, en dezelve, naar vs. 1-4, voorstelt, als hevig bestreden, naar vs. 5-11, als waardiglijk verdedigd, en naar vs. 12-17, als luisterrijk zegepralende, die ook in hare onderverdeelingen geleidelijk is, en telkens gepaste practische aanmerkingen tusschen invlecht, of eigenlijk met het historische zoo naauw mogelijk vereenigt.
Belangrijk is het onderwerp der zesde Leerrede, de valsche vrijheidszucht; en gepast is daartoe de inleiding, die ontleend is van het sedert meer dan eene halve eeuw veel gebruikte woord en algemeen begeerde en gezochte goed der vrijheid: maar hoe het in den tekst, jer. XXXIV:8-17, ligt, is Rec. niet duidelijk; en hij zou er veel meer eene onderdrukking van de vrijheid uit eigenbaat in vinden. Het hier verder aangevoerde over de valsche vrijheidszucht, als de ellendigste slavernij, en over den weg tot ware vrijheid, moge op zichzelf goed zijn; maar met den tekst schijnt het hem niets overeen te komen.
Hoe de Heer zijnen dienaar door menschen beproeven en bevrijden laat, stelt de zevende Leerrede, volgens jer. XXXVIII:1-13, in het eerste en tweede gedeelte, ook met tusschengevoegde nuttige opmerkingen, zeer goed voor; maar eigenlijk gezegde eenheid mist men er in, althans in het derde gedeelte, dat aanwijzen moet, hoe deze tweeledige beschouwing heilrijk door ons gebruikt moet worden, en uit eenige korte, weinig zamenhangende en van het hoofdthema afwijkende vermaningen bestaat. (Bl. 143 leest men: ‘En ach! ware hun hart nog geraakt en verbrijzeld, zoodat zij aan 's Heeren stem gehoorzaamden; dan zou de bevrijding zeker en volkomen geweest zijn, gelijk de Heer, naar het 17de en 20ste vers, nog voor het laatst, hun plegtig verklaren liet.’ Hoe is het mogelijk, eene goede periode, en wel zulk een gezegde, door het

{==5==} {>>pagina-aanduiding<<}
dorre invoegsel: ‘naar het 17de en 20ste vers,’ van sieraad en kracht te berooven! - De Heer moll is in deze en andere Leerredenen niet spaarzaam met aanhaling van Bijbelplaatsen, waarbij telkens tusschen twee haakjes hoofdstuk en vers aangewezen wordt; maar hij zal dit immers zoo niet uitgesproken hebben? en voor den lezer, indien al noodig, ware het beter aan den voet der bladzijde aangeteekend.)
De achtste Leerrede neemt uit jer. XXXII:6-16 het reeds vrij onbepaalde onderwerp, hoe de Heer zijne dienaars in het geloof versterken wil; maar nog vreemder is het, dat deze tekst, die het op Goddelijken last sluiten van den koop van een stuk land verhaalt, ter nabetrachting des heiligen Avondmaals gebruikt wordt: dit is, meent Rec., al te verre gezocht en gansch ongelijksoortig. De Leerrede zelve bevat zeer gewone dingen, en onderscheidt zich door niets bijzonders, dan door dat vreemde, maar dat door het daarvan gemaakte gebruik niet vergoed wordt.
Met eene gepaste en inderdaad treffende inleiding, die den toehoorder tot het verbazende en belangrijke der gebeurtenis, uit een Christelijk oogpunt beschouwd, waarlijk inleidt, wordt de negende Leerrede geopend, om daarin, volgens jer. XXXIV, Jeruzalems verwoesting voor te stellen als eene luisterrijke openbaring van Gods Koningrijk op aarde; tot welk oogpunt de Redenaar aanleiding meent te vinden in vs. 15-18, (hoewel het Rec. voorkomt, dat het daaruit slechts zijdelings af te leiden is) daarin dus ziende, 1. de heerlijkheid en majesteit van Israëls God en Koning; 2. de onderscheidene lotsbedeeling der verschillende onderdanen van Gods Koningrijk, en 3. de duurzaamheid en uitbreiding van het Godsrijk op aarde; en daaruit, bijzonder uit vs. 18, in het derde stuk besluitende, dat er ‘in Gods Koningrijk behoudenis en heil moet gezocht en verwacht worden voor onszelven, - voor het Vaderland, - voor de Joodsche Natie, - en voor christus Kerk.’ - Over het geheel eene goede en vrij levendig gestelde rede, op het laatst misschien met te veel ongelijksoortigs overladen.

{==6==} {>>pagina-aanduiding<<}

In de tiende of laatste Leerrede wordt gehandeld over de verderfelijke verwerping van de geraadpleegde Goddelijke Openbaring, en uit den tekst, jer. XLIII:1-17, de hoofdverdeeling zeer gepast afgeleid, de raadpleging van Gods Openbaring, de verwerping van Gods Woord, de verderfelijke gevolgen daarvan, en het een en ander met practische, wederom wel eens wat veelsoortige, aanmerkingen doorvlochten. (Bij de volgende periode, bl. 204, 5: ‘Gods Woord kan even min uit de Raadzalen verbannen, als uit de scholen verdrongen, en in de woningen verworpen worden, of het gaat gelijk bij Juda's overblijfsel, dat niet aan de stem des heeren, maar aan de valsche staatkunde ‘gehoor gaf,’ zou Rec. den Eerw. Schrijver wel eens willen vragen, of deze vergelijking wel juist is; wat hij hier verstaat door het verbannen van Gods Woord uit de Raadzalen, en door het verdringen van dat Woord, (den Bijbel? de Goddelijke Openbaring? het godsdienstig onderwijs?) uit de scholen; en of deze geheele bedekte aanval wel gepast is.)
Zoo meent Rec. in eenige der bijzonderheden het kenmerkende dezer Leerredenen aangewezen te hebben, waarvan het hem, om de mindere bekendheid en ongewoonheid des hoofdonderwerps, en om de over 't geheel doelmatige behandeling, niet verwondert, dat zij reeds eenen tweeden druk beleefd hebben. Mogen zij nog bestendig, volgens den wensch des Leeraars, ‘naar de behoeften des tijds, de regte kennis, de geloovige waardering, het Christelijke en heilzame gebruik van de Geschiedenis en Goddelijke Openbaring des Bijbels bevorderen!’





Christelijke Voorstellen, in den vorm van Leerredenen, door H. Polman, Az., in leven Onderwijzer in de Godsdienst, en Krankbezoeker te Haarlem. Tweede Druk. Te 's Gravenhage, bij K. Fuhri. 1840. In gr. 8vo. XIV en 175 bl. f 1-80.

De met lof bekende, nu reeds overledene, Haarlemsche

{==7==} {>>pagina-aanduiding<<}
Godsdienstonderwijzer polman wilde eene gedachtenis na zijnen dood aan zijne vrienden geven, koos hiertoe zes Voorstellen uit die, welke hij, gedurende eene reeks van jaren, als spreker in eene zoogenaamde Oefening gedaan had, en begeerde, dat deze, behalve één nog bij zijn leven uit te geven werk, het eenige zoude zijn, dat van hem gedrukt mogt worden: na lang aarzelen, gaf hij aan deze stukken den bovenstaanden titel. Dit een en ander hoofdzakelijk vermeldt hij in het Voorberigt.
Het is hier de plaats niet, om uit te weiden over de zoogenaamde Oefeningen, waarvan Ref. niet alleen de noodzakelijkheid niet inziet, maar het ook daarvoor houdt, dat zij over het geheel meer af dan goed te keuren, meestal onnoodige en overtollige werken, en een ongepast ingrijpen zijn in de algemeene openbare Christelijke godsdienstviering en in het ambt van geordende Christenleeraars. Hiermede wil hij evenwel niet laag vallen op dit werk van wijlen den Heer polman, waarvan hij integendeel de waarde in zijne soort gaarne erkent; zelfs is hij van gedachte, dat er wel eens slechter gepredikt, dan in deze Voorstellen geoefend wordt: en echter zou hij het bijvoegsel, in den vorm van Leerredenen, liefst weggelaten hebben; want, gelijk alle zulke Oefenaars zich verbeelden eene soort van Predikatiën te doen, ja sommigen wanen dit vrij wat beter te kunnen, dan de Predikanten, zoo ziet men ook aan deze stukken in alles genoeg, dat ook deze spreker, op wien wij echter het laatstgenoemde niet willen toepassen, zich op zulk eene nabootsing toegelegd heeft; maar wat aanbeveling van dezelve hierin gelegen zij, betuig Ref. niet te begrijpen. - Gelijk hij dus dat bijvoegsel verwerpt, zoo meent hij ook, dat het niet te pas komen zou, deze Voorstellen als Leerredenen te beoordeelen; maar hij geeft er gaarne de getuigenis aan, dat derzelver steller daarin de duidelijkste blijken van zijne kunde en bekwaamheid, zoo wel als van zijne heldere denkwijze en zijnen godvruchtigen ernst, aan den dag gelegd, en zich beijverd heeft, om de onderwerpen, die hij behandelde, verstandig ten practischen nutte aan te wenden, en de zaken in eenen welbeschaafden stijl voor te dra-
{==8==} {>>pagina-aanduiding<<}
gen, waarin het zelfs aan geene trekken van ware welsprekendheid ontbreekt.
De onderwerpen, hier behandeld, zijn de volgende: I. Iets aangaande God. Jes. VI:1-4. (Onder dezen te onbepaalden titel vindt men eigenlijk eene korte voorstelling van eenige volmaaktheden van het Opperwezen, ‘ten einde overeenkomstig hetgeen wij van den Oneindige, ook volgens het Evangelie, weten en belijden, zulk een bestaan bij ons op te wekken, of te verlevendigen, als ons omtrent het hoogste Wezen betaamt.’) - II. Over menschelijke dwaasheid en Goddelijke wijsheid. I Cor. I:21. (Ook deze titel is te onbepaald; want volgens de omschrijving van polman, bl. 29, zijn het ‘herinneringen uit de eerste tijden des Christendoms, toen menschelijke dwaasheid, onder den schijn van wijsheid, aan Goddelijke wijsheid, die in hare oogen dwaasheid was, tegenstand bood, en tevens, dat die dusgenoemde dwaasheid Gods de wijsheid der menschen heeft ten niete gemaakt.’) - III. Ter bemoediging en besturing van weenenden. Ps. CXXVI:5, 6. (Een wat overvol en zich niet naauw aan den tekst bindend stuk, maar anders een van de beste.) - IV. Over het begin, den voortgang en de gevolgen der zonde, vooral die der zinnelijkheid. Jak. I:14, 15. (Dit laatste is duister uitgedrukt, want de zinnelijkheid, dat is de neiging of werking onzer zinnelijke natuur, die wij van onzen Schepper hebben, is immers op zichzelve geen zonde, maar kan, door ons te overheerschen, oorzaak der zonde worden.) - V. Over de zelfkennis. Mark. X:17-22. (De tekst wordt hier meer aan het onderwerp, dan wel het onderwerp aan den tekst ondergeschikt gemaakt; en gedeeltelijk hierdoor, gedeeltelijk door niet op het regte standpunt der geschiedenis te staan, en dezelve door een zeker dogmatisch glas te bezien, is de uitlegging van den tekst,
naar Refs. inzien, geheel mislukt: men zie b.v. bl. 142, waar polman beweert, dat ‘jezus niet zegt, wat den jongen man ontbrak,’ (ofschoon het er duidelijk op volgt) maar dat dit was ‘genoeg aan God te hebben’!!) - VI. Onze vertroostende uitzigten, bij de gedachte aan den dood

{==9==} {>>pagina-aanduiding<<}
en het graf. 1 Cor. XV:54-57. (Naar aanleiding van den tekst, eenige algemeene beschouwingen over sterfelijkheid, onsterfelijkheid en toekomstige gelukzaligheid.)
Op deze wijze wilde Ref. den inhoud dezer nuttige Christelijke Voorstellen kortelijk opgeven, zonder in nadere bijzonderheden of breedvoeriger beoordeeling van dit werk eens reeds overledenen te treden; en dit zoo veel te minder, daar hij zich niet geroepen vindt, om het zoogenaamde oefeninghouden te bevorderen, door den sprekers in hetzelve aanwijzing omtrent hunne voorstellen te geven; en hoeveel goeds hij ook in die van wijlen polman met reden te prijzen vindt, waarom hij wenscht, dat zij nu eenmaal uitgegeven zijnde, nut mogen doen, zoo wenscht hij nogtans ook, dat derzelver uitgave geene navolging vinde.


Levens- en Karakterschetsen ter bevordering des Christendoms. Uit het Hoogduitsch. Iste en IIde Deel. Te Doesborgh, bij Kets en Lambrechts. In gr. 8vo. 383 bl. f 3-80.

Elk dezer Deeltjes bevat een afzonderlijk, romantisch, althans verdicht verhaal. De Schrijver of Schrijfster ontdekt dit zelf door een opschrift van een der Hoofdstukken in het eerste Deel, bl. 84: eene ware Gebeurtenis. Onhandig genoeg wordt al het overige als verdichting uitgemonsterd. I. Het eerste verhaal heeft dit opschrift: de huiselijke haard. Het is afgedeeld in 14 Hoofdstukken, allen voorzien met een dusgenoemd motto. ‘Wie toch kan meer en sneller eten dan ik? Dit is het uithangbord voor het IVde Hoofdstuk, behelzende de schildering van een huishouden van jan steen. De hoofdinhoud wordt ten slotte opgegeven, bl. 196: ‘Wij hebben des Heeren barclay's woning gezien, toen hij haar eerst door gebed inwijdde; - wij hebben haar gezien, toen er den (de) zegen van kroost op nederdaalde, - toen zij met leven, vreugde en hoop van eene ijverige jeugd vervuld was, - toen armen en verlatenen daarin werden opgenomen, -

{==10==} {>>pagina-aanduiding<<}
toen een gevoelig geldverlies met kalmte en waardigheid gedragen werd, - toen zich het gezellig genoegen om den haard schaarde, toen de zonen en dochters gelukkig in het huwelijk traden;’ [NB. één zoon en ééne dochter.] ‘maar nooit hebben wij in haar zulk een gelukkig uur aanschouwd als dat,’ [bij den dood van den oudsten zoon] ‘waarop de getuigenis werd gegeven, dat de dood voor den Christen geenen prikkel heeft.’ II. De Twijfelaar heet het andere verhaal. Ralph vincent, eenige zoon van een' rijken pachter, moest, volgens het plan zijns vaders, vóór zijn huwelijk van eigene verdiensten leven. Hij werd boekdrukkersgezel, geraakte vooral door het geschrijf van zekere Dame wright tot twijfelarij, en liet zich noch door de vermaningen en bedreigingen zijns vaders, noch door de billijke eischen eener geliefde terugbrengen, maar smoorde de stem in zijn binnenste door sterken drank, verloor die geliefde, en bragt zich om het leven. Zekere james grey verleidde hij zoo verre, dat deze, in zijn geloof geschokt, als ongeloovige met ralph van de drukkerij werd weggezonden. Dan deze werd door zijne vrouw, door zijn stervend dochtertje, vooral ook door de bemoeijingen van een' geneesheer, die hem tot zijne bekeering twee deelen Leerredenen van Dr. canning leende, nog in tijds teregt gebragt. Dit vindt men hier iets uitvoeriger verhaald. In het verhaal wordt van dit alles weinig ingeweven. Geen wonder, dat alles oppervlakkig is, zonder eenige diepte. Indien de titel van deze vertaalde stukjes ware geweest. De Huiselijke Haard en de Twijfelaar, twee Verhalen, dan had men kunnen volstaan met de verklaring: ‘Het is alles ligt te verteren, onschadelijke kost, voor zulken, die er smaak in hebben.’
Maar nu de titel belooft iets, dat tot bevordering des Christendoms dienen moet, voegen wij er bij, dat deze Noordamerikaansche kost, al ware zij beter dan in deze vertaling opgedischt, tot voeding en sterking van Christendom, zoo als men zich dit in Nederland voorstelt, weinig of liever geene kracht bezit.







{==11==} {>>pagina-aanduiding<<}

Ph.W. van Heusde, de Socratische School. IVde Deel. De Metaphysica. Nader toegelicht en beoordeeld door J. Nieuwenhuis. Te Leiden, bij C.C. van der Hoek. 1840. In gr. 8vo. 268 bl. f 2-70.

Toen wij in het vorige jaar verslag gaven van het werk van den Hoogleeraar de greuve, namelijk van zijne Brieven, in antwoord op die van van heusde, over het beoefenen der Wijsgeerte in ons Vaderland en in onze tijden, hebben wij reeds onze gedachten over de Socratische School en de bovengemelde Brieven van den Utrechtschen Hoogleeraar blootgelegd, terwijl wij hulde deden aan de scherpzinnige wederlegging, welke zij uitlokten. Wij waren, even als zoo vele anderen, getroffen door het onverwachts overlijden van laatstgenoemden verdienstelijken Geleerde, en dachten, dat nu de Socratische School, even als een gewelf, waaraan de slotsteen ontbreekt, onvoltooid zoude blijven. Doch eenige maanden daarna verscheen het vierde Deel, handelende over de Metaphysica. Wij lazen hetzelve meer met een gevoel van nieuwsgierigheid, dan wel met eene hoog gespannen verwachting, en wij legden het (wij moeten zulks erkennen) onvoldaan ter zijde, kunnende er ons, zoo min als met het overige der Socratische School en zijne Brieven, hoeveel schoons er ook in gevonden worde, in vele en voorname opzigten, mede vereenigen. Indien wij niet verwacht hadden, dat aan dit Deel ook wel weder eene grondige wederlegging zoude te beurt vallen, hadden wij welligt de pen opgevat, om de eer der bespiegelende wetenschap, die het hoogste doel en het verhevenste deel tevens der wijsbegeerte uitmaakt, tegen eene oppervlakkige redenering en eene zoogenoemde populaire voorstelling der zaak te verdedigen, welke voornamelijk om den persoon, die dezelve voordroeg, des te meer ingang kon verkrijgen. Doch weldra verscheen het werk van Professor nieuwenhuis, dat wij hierboven aankondigen, en ons verlangen was geheel voldaan, toen wij, hetzelve gelezen hebbende, bevonden, dat de
Metaphysica van van heusde volledig

{==12==} {>>pagina-aanduiding<<}
was toegelicht, en zóó beoordeeld, dat ieder onpartijdig deskundige moet erkennen, dat al het gebrekkige en eenzijdige daarvan op eene duidelijke en voldingende wijze is aangetoond.
Wij ontvangen hier eene uitvoerige oordeelkundige beschouwing van het werk van van heusde, dat de Schrijver hier op den voet volgt; dezelfde vraagpunten en afdeelingen worden er in behandeld, waarvan men de tafel achteraan bijgevoegd vindt. De aard van het verdienstelijk geschrift van Professor nieuwenhuis laat niet toe een uitvoerig verslag van deszelfs inhoud te geven, omdat het meestal in eenen wederleggenden geest is, en dezelfde onderwerpen, als de Metaphysica van van heusde, doch uit een geheel ander, een hooger en wetenschappelijker standpunt, beschouwt. Wij moeten ons vergenoegen met de algemeene slotsommen van deze beschouwing op te geven. Vooreerst wordt er in aangetoond, dat van heusde geene juiste begrippen omtrent wijsgeerte en metaphysica koesterde, zoodat hij kon vragen: ‘is de metaphysica wel wijsgeerte? heeft men haar niet veeleer voor een schijnbeeld der wijsgeerte te houden?’ en niet duidelijk inzag, dat deze, of de bovennatuurkunde, het hoofddoel en toppunt der wijsgeerige wetenschappen uitmaakt, zoodat niemand in den eigenlijken en wetenschappelijken zin een wijsgeer kan genoemd worden, die niet te gelijk metaphysicus is. Verder, dat de vrees, die van heusde voor de speculative wijsgeerte koestert, geheel ongegrond is, dat er eigenlijk geene wijsgeerte zonder bespiegeling bestaan kan, en dat de echte wijsgeerte uit haren aard zich tot de bespiegeling moet verheffen en eenen stelselmatigen vorm aannemen, om als de wetenschap der wetenschappen te kunnen optreden. Dat hij stelselzucht met stelselmatigheid verwart, en te veel aan de oude, afgesletene tegenwerping van den onderlingen strijd en de elkander opvolgende en vernietigende stelsels blijft hechten, en dit verschijnsel in de geschiedenis der wijsgeerte niet uit het ware oogpunt beschouwt, als zijnde deze stelsels slechts verschillende uitingen van de
onderscheidene momenten en gedeelten der absolute waarheid in hunne

{==13==} {>>pagina-aanduiding<<}
onmiddellijke eenzijdigheid opgevat, maar die eindelijk door deze worden opgelost; zoodat de wijsgeerige wetenschap in het algemeen, door dezen strijd, in plaats van zich daarvan te verwijderen, allengs meer tot deze absolute waarheid nadert, zonder haar echter hier volkomen te bereiken. Tevens toont Professor nieuwenhuis op eene voldingende wijze aan, dat ieder en vooral een wijsgeerig onderzoek met juiste bepalingen of definitiën moet beginnen, wil hetzelve niet in het blinde rondtasten en in de zonderlingste afwijkingen en tegenstrijdigheden vervallen.
Uit dit verdienstelijke geschrift van Professor nieuwenhuis blijkt het ten duidelijkste, dat de Hoogleeraar van heusde, hoe geleerd en kundig in vele opzigten, eigenlijk niet bevoegd was, om over de Metaphysica te schrijven in dien zin zoo als hij zulks gedaan heeft. Hij zegt zelf: ‘Ik ben eigenlijk gezegd noch wijsgeer, noch metaphysicus: hetgeen ik ben, heb ik aan eigen onderzoek, aan de oude letterkunde, aan de schriften vooral van plato en aristoteles, bijzonder aan die van plato te danken.’ Zijne kennis van de oude Grieksche wijsbegeerte was, even als die van zijnen leermeester wyttenbach, meer die van een' literator, dan die van eenen dadelijken beoefenaar der wijsbegeerte; anders zoude hij geen zoo geheel verkeerd oordeel over den grooten aristoteles en zijne behandeling der bovennatuurkunde, die NB. onwijsgeerig was, geveld hebben. Plato, met wien hij zoo zeer ingenomen was, dat hij in hem alles vond wat hij zocht, heeft hij oppervlakkig en eenzijdig bestudeerd. Als beminnaar van het schoone in de schriften van dien wijsgeer, kende hij vele voortreffelijke plaatsen uit de Phedrus, de Gorgias, het Gastmaal, de Phedon en de Republiek van buiten, en wist dezelve soms zeer gepast aan te wenden; maar daardoor is men nog geenszins een kenner der Platonische wijsbegeerte. Met de dialectica, die de kern van de ideënleer van plato uitmaakt, en die voornamelijk in de Theëtetus, de Sophist, de Parmenides en de Republiek behandeld wordt, schijnt hij zich niet veel ingelaten te hebben; ook worden de drie eerste geschriften weinig door

{==14==} {>>pagina-aanduiding<<}
hem aangehaald. De ideënleer van den Griekschen wijsgeer bestaat niet alleen in de begrippen van het ware, goede en schoone, maar ook in de bijzondere opvatting der algemeene en verstandsbegrippen, die reeds door aristoteles bestreden werd. Het blijkt ook niet, dat van heusde met alwat de nieuwe wijsbegeerte aangaat, hetgeen zoo voortreffelijk over plato en zijne wijsbegeerte in onzen tijd in Duitschland geschreven is, bekend was. Wij gelooven niet, dat van heusde eene bijzondere studie van de Scolastici, van descartes, baco, leibnitz, en vooral van den scherpzinnigen spinoza, gemaakt heeft, welken laatsten wijsgeer Professor nieuwenhuis volkomen regt laat wedervaren. Kant schijnt hij slechts onvolledig, en de nieuwste wijsgeeren fichte, scheeling en hegel bijna in het geheel niet gelezen te hebben; ofschoon hij ons zoo zeer tegen de bespiegelende stelsels der hedendaagsche Metaphysici waarschuwt.
Professor nieuwenhuis (en wij maken deze opmerkingen niet, om den roem van een' overleden vaderlandsch Geleerde te verkleinen) hij zoo wel, als wij, hebben hoogachting voor zijne verdiensten, en erkennen het zuivere van zijne bedoelingen en het goede, dat zoo zeer in zijne geschriften voorkomt. Maar de eer der wetenschappelijke wijsbegeerte, de waarde der echte bespiegeling is ons dierbaarder dan die van een individu; en deze dwingt ons tot de verklaring, dat van heusde beter gedaan had van niet over de Metaphysica en tegen de bespiegelende philosophie te redekavelen, omdat hij op dit veld niet genoegzaam te huis was. Wij doen deze verklaring met volle overtuiging, omdat het gezag van den waardigen overledene bij velen van groote waarde is, en zijne gevoelens anderen tot minachting van de wetenschappelijke wijsbegeerte zouden kunnen brengen. Van heusde zag de Socratisch-Platonische, of Platonisch-Socratische leerwijze, (want dit is ook voor ons nog niet regt duidelijk) als de eenig ware methode in de beoefening der wijsbegeerte aan. Dit kan waar zijn voor jeugdige aanvangers, maar niet voor hen, die de wetenschap op de hoogte, waarop zij in onzen tijd gestegen is,

{==15==} {>>pagina-aanduiding<<}
willen onderzoeken. Wij zijn het dus volkomen eens met den Hoogleeraar nieuwenhuis, waar hij aan het slot van zijne Toelichting zegt: ‘Zoo wilde dan van heusde de eenige ware wijsgeerte uit de Oudheid, na eene lange ballingschap, teruggeroepen zien. Zijne eenige ware Socratische wijsgeerte was echter na hare terugkomst in Italië onder de bescherming der medici voordeelig opgegroeid. Naderhand de kinderschoenen uitgetrokken hebbende, wandelde zij, vooral in de Protestantsche landen van Europa, in de gedaante rond van eenen schoonen, veelbelovenden jongeling, die reeds onder mendelsohn, f. hemsterhuis en kant zijne intrede deed in de wereld. Alle deugden en gebreken, aan dien leeftijd eigen, spreidde hij spoedig ten toon, en - opgenomen in de scholen van fichte, schelling en hegel - nadert hij thans den rijpen mannelijken leeftijd, maar is ook in onze Christelijke maatschappijen zoo gunstig veranderd en heeft dermate het kinderachtige afgelegd, dat velen hem voor een' teruggekomen balling, en de meesten hem naauwelijks zouden herkennen, sprak hij niet gestadig van de Platonische ideën, van de ware redeleer in haar wezen, omvang, bedoeling en toepassing op den mensch en den Staat.’ - ‘Wie, die deze zijne gesprekken aanhoort en de mannelijke wijsheid verneemt, welke van zijne lippen vloeit, zoude wenschen, dat hij tot ons ware gekomen in den staat zijner kindschheid? - of de Christelijke wijsgeeren der negentiende eeuw aansprak in de wel naïve en ironische, maar toch kinderachtige vragen en redeneringen zijner eerste jeugd!’
Wij eindigen ons verslag met het werk van Professor nieuwenhuis aan alle beminnaren der wijsbegeerte, en inzonderheid aan alle vrienden en vereerders van den overledenen van heusde, ten sterkste aan te bevelen, ten einde zij overtuigd worden, dat er in ons Vaderland nog Mannen zijn, die de wijsbegeerte op de hoogte van onzen tijd beoefenen, en zij hierin zien, hoeveel er hieraan nog bij den laatsten ontbrak.
Het doet ons leed, ten slotte te moeten opmerken, dat,

{==16==} {>>pagina-aanduiding<<}
voor een wetenschappelijk geschrift, de correctie wel wat naauwkeuriger had kunnen zijn.


Ontwerp eener nieuwe constructie van Sluisdeuren, genaamd Spoordeuren, vereenigende al de voordeelen, welke de tot hiertoe in gebruik zijnde middelen, voor de opening zoowel, als voor de sluiting der kanalen of dokken, aanbieden, om namelijk zoodanige breedte aan de sluizen te geven, als dit voor de maritime scheepvaart, of die voor den handel, en voornamelijk voor de stoomscheepvaart noodig is. Door J.C. Singels, Ingenieur bij de Bank van Polen, oud Opzigter voor de werken van den Waterstaat. Bekroond door Z.M. den Koning der Nederlanden met de Gouden Medaille. Met twee Plans. Te Gorinchem, bij H. Horneer. 1839. 20 bl. (Tekst in de Hollandsche en Fransche talen.) f 2-20.

De roem, welken de Nederlandsche waterbouwkundigen zich door hunne schriften en nog meer door hunne uitgevoerde werken buitenslands verworven hebben, is algemeen bekend, en, als een gevolg van deze vermaardheid, worden de Nederlandsche waterbouwkundigen steeds door vreemde Regeringen geraadpleegd, terwijl de uitvoering van groote werken meermalen aan hunne leiding werd opgedragen.
Het was ons een streelend gevoel, den Heer singels, ofschoon hier te lande eene meer ondergeschikte plaats bekleedende, als Ingenieur bij de bank van Polen eene gewigtige betrekking te zien vervullen, als zijnde dit voor ons een nieuw bewijs van de hooge waarde, die men in andere landen aan Nederlands waterbouwkundigen hecht.
Ofschoon ver van het vaderland verwijderd, schijnt de Heer singels hetzelve niet te vergeten, maar tracht daarentegen, door een ontwerp eener nieuwe constructie van

{==17==} {>>pagina-aanduiding<<}
sluisdeuren, genaamd spoordeuren, in het licht te geven, aan hetzelve nuttig te zijn.
Wij namen het ontwerp, aangespoord door het aanlokkelijke van den titel, met gretigheid in handen; doch toen wij ons nederzetteden, om met een kort woord onze gedachten over dat onderwerp mede te deelen, waren wij daaromtrent eenigzins huiverig, aangezien het door Z.M. den Koning met de gouden medaille bekroond was geworden. Zoover wij weten, is er geene Commissie benoemd geweest, om het ontwerp te onderzoeken; evenmin dragen wij kennis, dat het als een antwoord op eene prijsvraag is aan te merken: wij vermeenen dus te mogen besluiten, dat de gouden medaille, aan den Heer singels door den Koning geschonken, moet beschouwd worden als een bewijs van Hoogstdeszelfs goedkeuring, over eene poging tot verbetering der sluizen, zonder dat daaruit af te leiden is, dat Z.M. aan het voorgestelde zijne bijzondere goedkeuring hecht.
In die vooronderstelling willen wij kortelijk aanstippen, wat ons, bij eene lezing van den zeer beknopten tekst en beschouwing der vrij uitvoerige plans, bijzonder tot voorof tot nadeel van het ontwerp is voorgekomen.
In de eerste plaats moeten wij vragen: kan het ontwerp der spoordeuren als geheel en al nieuw aangemerkt worden? En wij moeten daarop neen antwoorden. De met lof bekende Nederlandsche waterbouwkundige cornelis redelijkheid gaf in het jaar 1774 een werk in het licht, getiteld: De nieuw uitgevonden Sluis met in- en uitschuivende deuren. De uitvoerigheid van dit werk laat niets te wenschen overig. Met echt Hollandsche openhartigheid en rondheid geeft die Schrijver zelf al de bezwaren tegen zijn ontwerp op, en wijst de middelen aan waardoor die bezwaren zouden kunnen weggenomen worden. De beroemde Inspecteur-Generaal van 's Lands Rivieren, c. brunings, heeft over het ontwerp van redelijkheid een gunstig rapport uitgebragt, zoodat de Staten van Holland en Westvriesland daarop aan den uitvinder eene premie van 1000 gouden dukaten vereerd hebben. De sluis

{==18==} {>>pagina-aanduiding<<}
van redelijkheid is, ter opening van 12 Rijnlandsche voeten, even builen 's Hage daargesteld geweest, en daarmede zijn verscheidene proeven door deskundigen genomen. Spoor- of schuifsluisdeuren zijn derhalve in ons vaderland niet nieuw. Dit neemt echter niet weg, dat de spoordeuren van den Heer singels veel verschillen met de schuifdeuren van redelijkheid. Singels wil ééne spoordeur voor eene sluis van 100 Rijnlandsche voeten opening daarstellen, zijnde, volgens de uitdrukking van den ontwerper, een getimmerd ligchaam in den vorm van een regthoekig parallelopipedum, hebbende eene breedte gelijk aan het ¼ der lengte of der opening van de sluis, ter wederzijde beplankt, doch aan den onderkant en van ter zijde open, loopende op metalen rollen over ijzeren sporen; steunende dit geheele gevaarte met den geweldigen druk van het buitenwater van onder tegen een' leibalk en van ter zijde tegen de kanten der spoordeurkassen. Redelijkheid daarentegen heeft zijn plan gevormd op eene sluiswijdte van 48 Rijnlandsche voeten, verdeeld in twee schuifdeuren, in den vorm van gewone sluisdeuren, loopende op metalen rollen of schijven, en steunende, zoowel van boven als beneden, tegen leibalken, zoodat door de sluis van redelijkheid geene andere schepen, dan die, welke strijkende masten hebben, passeren kunnen. - Het bovenstaande zal genoegzaam zijn, om het verschil tusschen de ontwerpen van de Heeren singels en redelijkheid te doen inzien.
Tot het ontwerp van den Heer singels in het bijzonder terugkeerende, moeten wij aanmerken, dat bij den sluisbouw het gebruik van metalen rollen steeds als aan vele zwarigheden onderhevig is aangemerkt, zoodat men zelfs door deskundigen het plaatsen van eene metalen rol aan den voorhar der gewone puntdeuren vindt afgeraden. De kundige redelijkheid heeft daarom bij zijn ontwerp zeer vernuftige middelen aangewend, om den goeden gang der rollen te waarborgen: de Heer singels schijnt dit volstrekt als geen bezwaar aan te merken, en geeft zelfs niet dan zeer oppervlakkig de plaatsing der metalen rollen aan. De

{==19==} {>>pagina-aanduiding<<}
ontwerper zoude ons kunnen antwoorden, dat het geheele gewigt, hetwelk de rollen van zijne spoordeur te dragen hebben, niet meer bedraagt dan het verschil tusschen het gewigt der zamenstellende deelen en dat der verplaatste vloeistof van dezelve, en dat daarenboven door het aangebragte vaatwerk in het ligchaam der spoordeur het gewigt nog aanzienlijk kan verminderd worden. Dit is niet tegen te spreken; maar juist deze eigenschap der spoordeursluis is voor ons een bewijs, dat dezelve bij de minste beweging van het water niet te gebruiken is. Gevoelt men bij het gebruik eener bateau-porte reeds de moeijelijkheid van het plaatsen derzelve in de sponningen bij deining of trekking des strooms, wat zal het dan zijn bij zulk een gevaarte met weinig stabiliteit en slechts op twee zijden eenigzins bevestigd? Met welk een toestel zal men zulk eene spoordeur in hare kas halen? Redelijkheid omschrijft de wijze, waarop zijne schuifdeuren bewogen worden, met groote naauwkeurigheid, en geeft daarmede te kennen, dat de gewone middelen bij zulke deuren niet toereikende zijn. De Heer singels zegt alleenlijk, det de beweging van zijne spoordeur hetzelfde zal voorstellen als de locomotiven op den ijzeren spoorweg; en uit dit gezegde is het duidelijk, dat de ontwerper de beweging der spoordeur bij deining en hol water als eene kleinigheid aanmerkt.
Verder gelooven wij, dat alle deskundigen met ons de digtheid van de spoordeursluis zullen betwijfelen; men kan die in dit opzigt met geene bateau-porte vergelijken, en redelijkheid gevoelde levendig, dat het digtvaren van zulke sluisdeuren groote moeijelijkheid in zich bevatte: vandaar alle die voorzorgen, door hem genomem en zoo uitvoerig beschreven. De Heer singels geeft ons daaromtrent geen de minste waarborgen.
Wat eindelijk de sterkte van het getimmerte zelve aanbelangt, het voorname verband stelt, volgens het eigen zeggen van den ontwerper, een paar puntdeuren voor; derhalve is de sterkte ontleend uit een verband, dat singels voor zulke groote sluiswijdten afkeurt; als bateau-porte is de zamenstelling veel zwakker, dan die der gewone ba-
{==20==} {>>pagina-aanduiding<<}
teau-porte. Overigens zijn de opgaven zoo oppervlakkig, dat wij geen critisch onderzoek op het voor ons liggend plan kunnen te werk stellen. Of wij sluizen van 100 Rijnlandsche voeten opening noodig hebben, zullen wij niet onderzoeken. Bij het nagaan van het ontwerp kwam ons voor den geest: indien zulk eene inrigting niet gevorderd wordt voor eene wijdte van 100 Rijnlandsche voeten, dan kan die welligt voor eene mindere wijdte voordeelen hebben.
Een gevaarte van 100 voet lengte, 33 voet wijdte en 35 voet hoogte, op de voorgestelde wijze te timmeren, en in deszelfs kassen te plaatsen, is voorwaar geene kleinigheid, en om bij eene herstelling zulk een ligchaam op den wal te halen, zal geene mindere moeite kosten.
Wij vermeenen genoeg gezegd te hebben, om daaruit te kunnen afleiden, dat wij met eenige zekerheid durven voorspellen, dat de spoordeursluis van den Heer singels, ter wijdte van 100 Rijnlandsche voeten, nimmer in natura zal aanschouwd worden.
Wij hebben ons bij uitsluiting met de spoordeursluis zelve bezig gehouden, omdat, hetgeen in den tekst over het daarstellen van omgekeerde gewelven gezegd wordt, als algemeen bekend te beschouwen is; ofschoon het als een voordeel, bij het mogelijke der daarstelling van zulk eene spoordeursluis, kan aangemerkt worden, dat het horizontale gedeelte van den sluisvloer slechts eene breedte van 33 voeten heeft. Echter moeten wij daar weder tegen aanvoeren, dat bij het gebruik eener bateau-porte het omgekeerde gewelf kan doorloopen, zoodat in dit opzigt de bateau-porte een aanmerkelijk voordeel boven de spoordeursluis bezit. Verder zal het den Heere singels niet onbekend zijn, dat men aan het horizontale gedeelte der sluisvloeren, door het doelmatige plaatsen der zwalpen, waardoor de druk meer op de zijmuren overgebragt wordt, tegenwoordig veel meer sterkte kan geven, dan wel vroeger plaats had.
Het doet ons leed, het ontwerp van den Heer singels niet in allen deele te kunnen toejuichen, ja zelfs het ge-
{==21==} {>>pagina-aanduiding<<}
heel als onuitvoerbaar te moeten aanmerken; doch wenschen, dat dit den ontwerper niet zal afschrikken, om zich, ten nutte van het vaderland, verder op de verbetering der sluizen toe te leggen. Er is in den vorm der sluizen (de waaijersluizen uitgezonderd) in de laatste tijden hier te lande zoo weinig verandering gekomen, dat het de vereenigde inspanning der Nederlandsche waterbouwkundigen overwaardig is, om ook daarin den vooruitgang der wetenschappen aan te toonen.
De uitvoering van het werkje, en der plans, doet den uitgever eer aan.






Het Hartzgebergte en de Rijnstroom. Reisverhalen, genomen uit de Aanteekeningen van Mr. A.L. Wichers en Dr. W. Gleuns, jun. IIde Deel. Te Groningen, bij J. Oomkens. 1839. In gr. 8vo. 336 bl. f 4 - :

De lezer van dit Tijdschrift zal zich herinneren, dat wij bij ons verslag van het Iste Deel dezes werks (*)  de Reizigers te Göttingen lieten. Met eene naauwkeurigheid, Akademieburgers waardig, wordt alles, wat tot de beroemde Hoogeschool in die stad betrekking heeft, beschreven. Geen gebouw en geene inrigting, die daarmede in eenig verband staat, bleef onbezocht; en wij moeten het onzen Reizigers nazeggen, dat men met eene loffelijke onbekrompenheid in de materiéle behoeften van het hooger onderwijs voorziet. Zoo trok onze aandacht, ‘dat Prof. wöhler jaarlijks eene som van 6000 Thaler (f 10800) genoot, ten dienste van zijn collegie over de Scheikunde. Dit ééne collegie,’ voegen zij er bij, ‘kost dus den Staat meer geld, dan de materiéle subsidiën ten behoeve van al de kabinetten en inrigtingen der Groninger Hoogeschool te zamen genomen; en dan meent men nog bij ons te lande, dat 's lands geldmiddelen te ruim voor het hooger onderwijs verlangd worden, en eischt daarop bezuinigingen, waardoor diegenen, welke het belang der zaak gevoelen, en bij ijver en lust voor de uitbreiding van kunsten en wetenschappen den besten wil paren om daartoe mede te werken, belet worden, datgene voor het onderwijs te kunnen doen, wat de tegenwoordige stand der weten-
{==22==} {>>pagina-aanduiding<<}
schappen vordert.’ Zeer waar; maar bijna f 11000 alleen voor een chemisch laboratorium is dan toch ook een uiterste!
Inzonderheid trok onze aandacht de beschrijving der Bibliotheek, waarbij het ons alleen verwonderde, met geen woord van den beroemden heyne gewag gemaakt te vinden, aan wien deze boekerij toch niet alleen eenen schat van werken, (door 's mans veeljarige betrekking tot de Göttingische gelehrte Anzeige) maar, hetgeen nog veel meer geldt, die bewonderenswaardige inrigting te danken heeft, waardoor zij het, in bruikbaarheid, van zeer vele dergelijke, anders welligt uitgebreider boekverzamelingen wint, naar het oordeel van allen, die de Göttingsche Bibliotheek hebben bezocht; ook meent Rec. zich te herinneren, dat in een onzer Tijdschriften, vóór eenige jaren, eene beschrijving dier voor de wetenschap zoo nuttige inrigting gegeven is. Bij deze gelegenheid valt ons eene navolgenswaardige schikking in, welke Rec. op de Akademische Bibliotheek te Bonn heeft gezien. Men heeft daar groote kartonnen kokers, die uitwendig de gedaante van een ingebonden boek vertoonen, en in welke de kleine stukjes, traktaatjes, Dissertaties enz., over een bepaald onderwerp handelende, worden bijeengestoken. De titels dier ingestokene stukjes worden buiten op den koker, bij wijze van register, geplaatst. Wij behoeven niet te zeggen, dat deze eenvoudige schikking gemakkelijk is voor den beoefenaar der wetenschap en hare historia literaria, en niet minder voor de orde der boekerij zelve verkieslijk. Van de Bonnsche Hoogeschool, gelijk van die te Marburg en Heidelberg, zeggen onze Schrijvers op zijne plaats zooveel, als waardoor bewezen wordt, dat zij te midden van het beschouwen der schoone natuurtooneelen het hoogere genot des geestes niet vergaten, die zich verlustigt in menschelijke inrigtingen ter bevordering van kunsten en wetenschappen. Ook met het lagere schoolwezen hebben zij zich hier en daar bekend gemaakt. Niet
onaardig, schoon het slechts een kleinigheid schijne, is eene bijzonderheid, die zij in eene armenschool te Maintz aantroffen, alwaar, ‘behalve het gewoon onderwijs, ook door eenen kleermaker onderrigt wordt gegeven in het verstellen van oude en gescheurde kleederen.’
De Reizigers namen ook voor het overige Göttingen naauwkeurig in oogenschouw, en vertrokken vervolgens naar Kassel. Van de geschiedenis dezer stad, gelijk van de meeste

{==23==} {>>pagina-aanduiding<<}
voorname bezochte steden, wordt het een en ander aangestipt, kerkelijke en wereldlijke gebouwen bezocht, en inzonderheid de overheerlijke Wilhelmshöhe uitvoerig en con amore beschreven. Eene menigte van heerlijke gezigten moet zich daar vereenigen, en moeite noch kosten gespaard zijn, om de schoone natuur door de kunst te hulp ter komen, en het bekoorlijke en stoute nog des te meer te doen in het oog vallen. Vooral in waterwerken moet deze stichting uitmunten. De groote waterval (dien zij evenwel niet in werking zagen) begint met eenen stroom van drie dikke stralen water, welke over drievoudige, naast elkander aangebragte trappen vloeit, ter breedte van 12 ellen en ter lengte van 260 ellen; vallende dan nog in eene steenen waterkom met eenen val van 6 ellen! Langs dezen waterval leidt een steenen trap van 842 treden. De overige waterwerken zagen de Reizigers in beweging. Om ze gedurende een uur te doen werken, wordt eene hoeveelheid van omtrent 19000 vaten waters vereischt, waaruit men over de uitgestrektheid dezer werken kan oordeelen. Een fraai steendrukplaatje stelt het gezigt op de Wilhelmshöhe voor, gelijk een ander dat op de Mainbrug te Frankfort, en het laatste, uitnemend welgelijkend, dat op Nonnenwerth, Rolandseck en den Drachenfels van de bovenzijde des Rijns genomen. Het titelvignet vertoont de ruïne Godesberg. Het Reuzenslot op de Wilhelmshöhe heeft eene hoogte, die NB. met 902 treden beklommen wordt, en waarop een reusachtig koperen standbeeld van hercules staat, met het pedestal twaalf ellen hoog. In de knods van het beeld kunnen zeven personen plaats nemen.
Van Kassel ging de reis over Marburg en Giessen naar Frankfort, welke bekende stad met naauwkeurigheid wordt beschreven. Inzonderheid vergasten de Reizigers hunne lezers op eene opzettelijke vermelding der inrigtingen ter bevordering van kunsten en wetenschappen, van welke deze stad verscheidene aan den kunstlievenden ijver van vermogende burgers te danken heeft; b.v. het Medisch Instituut van senkenberg, het Museum van bethmann en dat van städel. Ook zagen zij er onder meer andere merkwaardigheden de gebouwen en zalen, die vroeger bij de keuze en krooning der Duitsche Keizers hunne bestemming hadden. Van Frankfort ging de reis naar Maintz; een gedeelte van het gezelschap deed die te water, een ander gedeelte te land over Darmstadt, Heidelberg en Manheim. Het moet hier

{==24==} {>>pagina-aanduiding<<}
almede overvloeijen van heerlijke natuurtooneelen, die met warmte worden beschreven. Inzonderheid leveren de omstreken van Heidelberg wonderschoone gezigten op. Men bemerkte nu ook, in den omtrek der wijnlanden te zijn. Te Weinheim, tusschen laatstgenoemde stad en Darmstadt, dronken zij eenen wel niet zeer krachtigen, maar smakelijken rooden landwijn, die omtrent vijf cents de flesch kostte! Schwetzingen, een stadje, een paar uren van Heidelberg, (van welks gebouwen, slot, Hoogeschool en - vermaard wijnvat, wij kortheidshalve moeten zwijgen) is bezienswaardig om het antieke slot van den Groothertog, in welks tuin men allerlei mythologische tempels en standbeelden aantreft. Niet ten onregte zeggen de Schrijvers, ‘dat het te bejammeren is, dat hier zoo vele schatten zijn verspild geworden, om zoo vele uitheemsche, onderling strijdige en geen wezenlijk nut aanbrengende dingen daar te stellen.’ De Moskee alleen, die van Minarets, spreuken uit den Koran enz. voorzien is, kost f 300,000! De architect was ook opzettelijk naar Konstantinopel gezonden, om afteekeningen van Moskeën te maken. - Ook Manheim werd naauwkeurig opgenomen.
Het gezelschap vereenigde zich weder te Maintz, en begon nu aan dat gedeelte der reis, hetwelk bestemd was om het schoonste te bezoeken van de schoonste rivier van Europa, den Rijn, welks loop in eenige trekken beschreven wordt, met aanhaling van de schoone dichtregelen van lulofs aan dien heerlijken stroom. Trouwens op meerdere plaatsen verlevendigen de Reizigers hun verhaal door de aanhaling van gepaste stukken uit vaderlandsche of ook wel Duitsche dichters, en zij doen dat met veel smaak, zonder de minste overlading. Te Maintz woonden zij een gedeelte van het feest ter eere van guttenberg bij. Als Hollanders kon hun de hulde niet bevallen, welke, naar het oordeel van alle bevoegde onpartijdigen, aan koster alleen toekomt. ‘Wat was natuurlijker, dan dat wij hier, te midden van eene feestvierende menigte, die guttenberg feestelijk vereerde, onze hulde toebragten aan de nagedachtenis van onzen, door zijne vinding onsterfelijken landgenoot? Met vaderlandsch gevoel werd een toast aan zijne nagedachtenis toegebragt en met vaderlandsche geestdrift gedronken. Waarschijnlijk was dit de eenige feestdronk van dien aard, welke in die dagen in Maintz is ingesteld geworden.’ Wij teekenen nog dit

{==25==} {>>pagina-aanduiding<<}
aan: ‘Rondom het standbeeld was, bij gelegenheid der inwijding, een groot amphitheater opgerigt, en aan de buitenzijde van hetzelve hingen aan lange staken de wapens der steden, die tot de oprigting van het standbeeld hadden bijgedragen, terwijl boven deze wapens de vlaggen dier plaatsen wapperden. Met eenige verwondering zagen wij ook het wapen der stad Utrecht met de geliefde vaderlandsche vlag. Hoe aangenaam het ons steeds is, wanneer wij de vaderlandsche kleuren mogen aanschouwen, hier echter beviel ons dit minder, en het Nederlandsche dundoek scheen ons toe hier minder eigenaardig en gepast te zwieren.’
Te Maintz nam het reisgezelschap eene aak (Nachen) aan tot Bonn. Deze wijze van reizen bood hun de gelegenheid, om dit wonderschoone gedeelte der rivier op hun gemak te bezien, en overal, waar zij het verkozen, aan wal te stappen, gelijk zij dan ook hier en daar deden, bezoekende Biberich, Wiesbaden, het Taunus-gebergte, de heerlijke Rheingau, de Johannisberg, Geisenheim, Rüdesheim, enz. Wij behoeven niet te zeggen, dat zij op de plaats zelve de heerlijke Rijnwijnen dronken, waardoor de namen dezer plaatsjes wereldvermaard zijn geworden. Voorts zagen zij Bingen, het Niederwald, het slot Rheinstein, Lorch, Kaub, St. Goar en Ober-Lahnstein. Dit stoutste en schoonste gedeelte der Rijnoevers is tevens het land van Sagen en volksverhalen; enkele derzelven worden medegedeeld; onder anderen die der gebroeders bij de rotsen Liebenstein en Steinfels, en die van de Duivelsladder. Beide verschillen hier en daar van de verhalen in de Volksverhalen en Legenden van robidé van der aa, en zijn althans niet minder verhaald.
Te Coblentz vertoevende, bezagen zij de stad, benevens de vesting Ehrenbreitstein. Vervolgens stapten zij te Neuwied aan wal. Zij hebben gelijk, dat de breede en regte straten, gevoegd bij het over 't algemeen vrij goede voorkomen der huizen, deze plaats een vrolijk aanzien geven. Rec. echter merkte op, hetgeen onzen Reizigers niet in het oog schijnt te zijn gevallen, dat de laagte der huizen - hebbende de meeste slechts ééne verdieping - minder behagelijk is, vooral daar de straten zoo breed zijn. De Reizigers bezochten het vorstelijk lustslot Mon-repos, waarin Rec. tot zijne spijt verhinderd werd, en voeren langs Andernach naar Linz, waar zij overnachten. Zij meenden van Remagen de Laachersee te bezoeken, men ried het hun af om de moei-
{==26==} {>>pagina-aanduiding<<}
jelijkheid van den weg. Te Andernach of Brohl, waar het gemakkelijker zoude geweest zijn, hadden zij het verzuimd. Rec. heeft dat togtje van laatstgenoemde plaats gedaan, en herinnert het zich met een levendig genoegen. Bij de beoordeeling der Rijnreize van den Heer engelen (*) heeft hij er iets van gezegd. Zij verkozen een uitstapje naar het Ahrdal; dat tegenwoordig veel bezocht wordt, en naderden nu met hun vaartuig langzamerhand het Zevengebergte. Op het door zijne ligging zoo beroemde eilandje Nonnenwerth bragten zij den nacht door, en beklommen den volgenden dag Rolandseck (waarbij de bekende Sage wordt opgehaald) en den Drachenfels. Den Godesberg bezochten zij gezamenlijk, waarna een gedeelte langs de
chaussée, een ander met de Nachen naar Bonn vertrok. Vrolijker weg dan deze straatweg, vooral in de nabijheid der stad, heeft Rec. nooit gezien. Daar wordt dan ook huis bij huis, bijna zeiden wij paleis bij paleis aangebouwd, die aan de eene zijde het gezigt hebben op den heerlijken stroom, aan den anderen kant op eene allerbevalligste landstreek, die door het gebergte omzoomd wordt. De Kutscher wees ons hier de woningen van verscheidene Hoogleeraren aan; wij benijdden hun hier het studeren in zulk eene schoone natuur. Dat zij Clemensruhe, Poppelsdorf en den Kreuzberg niet vergaten te bezoeken, spreekt van zelf. Te Bonn dankten zij de Nachen af en begaven zich met de stoomboot naar Keulen, waar onder anderen de overheerlijke Dom bezocht en van de schedels der zoogenoemde Drie Koningen gezegd wordt, dat Milaan ook voorgeeft in het bezit der echte te zijn. ‘Welke nu de echte zijn, is moeijelijk te beslissen; denkelijk zullen zij wel gelijke aanspraak daarop maken. Men vergeve ons onze ongeloovigheid!’ Dit maken moet in hebben veranderd worden. Van Keulen deed een der reisgezelschappen een uitstapje naar Aken, en van daar naar Dusseldorp, waarheen het andere gezelschap met de stoomboot gegaan was. Met hetzelfde reismiddel keerde men terug tot Emmerik, vanwaar men over Kleef in het vaderland terugkeerde.
Eene fraaije Reis inderdaad, uitmuntend beschreven. Hier en daar getuigt eene enkele uitweiding van het heldere verstand en edele hart der Reizigers; zoo herinneren wij ons het

{==27==} {>>pagina-aanduiding<<}
schoone, dat op het kerkhof te Frankfort gezegd wordt. Wij konden ons het genoegen niet ontzeggen, iets meer van dit goed geschreven reisverhaal te zeggen: Enkele misstellingen teekenden wij slechts aan. Hompen, smuk, omgevingen zijn kleine vlakjes in de anders zeer zuivere taal, en de steden, die in het Duitsch Speyer en Mayland heeten, moesten in het Hollandsch Spiers en Milaan geschreven zijn. De Reizigers hebben eer van hunne opmerkzaamheid en van hunne keuze (indien zij die gedaan hebben) der hand, aan wie zij de beschrijving vertrouwden.


De Jesuitenorde, haar oorsprong, inrigting, bedoelingen en leer, benevens de verderfelijke aard van het Jesuitisme, uit het eigen Wetboek der Orde geschetst door Dr. Sylv. Jordan, Hoogleeraar in de Regten te Marburg. Vrij naar het Hoogduitsch bewerkt en met eene uitvoerige schets van de Geschiedenis der Jesuitenorde vermeerderd. (Hier volgt eene aanhaling, in het Grieksch, van Rom. III:13-18.) Te Amsterdam, bij Gebr. Diederichs. 1840. In gr. 8vo. XVI en 388 bl. f 3-60.

Wenscht gij woelingen, omwentelingen, den geheelen ondergang van uw vaderland, roept dan de Jesuiten, laat de monniken herleven, sticht hoogescholen, bouwt prachtige Collegiën voor deze koene geestelijken; staat toe, dat deze drieste priesters op beslissenden, dogmatischen toon in staatsaangelegenheden uitspraak doen, de heilige, door de rampen der volken en de verorderingen van den menschelijken geest noodzakelijk gewordene, wetten aanvallen, verdoemen, verachten. Duldt, dat zij, om verouderde instellingen weder in het leven te roepen, door hunne belagchelijke drogredenen de grondzuilen der maatschappij en der Staten omverwerpen, haat en tweedragt zaaijen, en met de wapenen van een (voorgewend) bovenmenschelijk, hooger gezag de volken aanstoken, om elkander wegens meeningen, die zij zelve niet verstaan, te verscheuren en te verdelgen.’ Behelzen deze woorden, die de Abt de la roche arnaud reeds in 1827 tot zijne landgenooten rigtte, eene waarschuwing, die de behartiging verdient van allen, aan wie het geluk des menschdoms dierbaar is, dan mag voorwaar ook een werk, hetwelk

{==28==} {>>pagina-aanduiding<<}
onder den bovenstaanden titel aangekondigd wordt, indien het slechts eenigermate aan die aankondiging voldoet, gewisselijk gerekend worden onder de zoodanige, die aanspraak maken op de belangstelling van het publiek. Zie hier de hoofdzakelijke opgave van den inhoud:
In de Inleiding stelt de Schrijver den Staat, de Kerk en de School voor, als die instellingen, waarop de Jezuiten (de Vertaler schrijft overal Jesuiten) ten allen tijde getracht hebben invloed uit te oefenen, en geeft zijn oogmerk te kennen, om het Jezuitisme te beschouwen in deszelfs geest, bedoelingen en werkzaamheid, en deszelfs gevolgen voor den Staat, de Kerk en het Onderwijs. Iste Afd. Oorsprong der Jesuitenorde. II. Inrigting der Orde. III. De beginselen, waarnaar het bestuur van het Genootschap geregeld wordt. Deszelfs handelwijze. IV. Schets van de Geschiedenis der Jesuitenorde sedert den dood des Stichters tot de opheffing der Orde, van 1556-1773. V. Opheffing der Jesuitenorde. De Ex-jesuiten en hun werk. VI. Herstelling der Jesuitenorde. VII. Uitbreiding der Jesuitenorde na hare herstelling.
Van het rijke onderwerp, door den Schrijver ter behandeling gekozen, heeft hij op eene wijze partij getrokken, die een' schat van wetenswaardige bijzonderheden aangaande het zoo beruchte genootschap aan het licht brengt, elders of in het geheel niet in onze taal, of niet zoo volledig en in zulk eene geleidelijke orde voorgesteld te vinden. Vooral verhoogt het de waarde van het werk, dat hetgeen van de Jezuiten gezegd wordt, hoe ongunstig het ook moge luiden, meestal boven alle tegenspraak verheven is, dewijl het uit de officiéle schriften, door het Genootschap zelve uitgegeven of als waar erkend, ontleend en bewezen wordt. Wij vonden onder anderen uit het Institutum societatis Jesu, gedrukt te Praag 1757, aangehaald de volgende opmerkelijke stelling der Jezuiten: ‘Om met de Kerk volkomen overeenstemmend te zijn, moeten wij, wanneer de Kerk bepaalt, dat iets, hetwelk in onze oogen wit schijnt, zwart is, ronduit zeggen, dat het werkelijk zwart is.’
De Vertaler heeft zich, over het geheel, loffelijk van zijne taak gekweten, en zelfs door zijne vrije bewerking, meer ingerigt naar de behoefte van zijne landgenooten, aanspraak op hunnen dank verworven.
Het doet ons daarom inderdaad leed, dat het aantal drukfouten in deze uitgave zoo groot is, dat wij het niet onopge-
{==29==} {>>pagina-aanduiding<<}
merkt mogen laten. Behalve er voor en, redeunt voor redeant, exelsis voor excelsis, libito voor libitu, niet mag voor mag, Fhomistische voor Thomistische, reverentio voor reservatio, rigting voor rigtten, vonden wij nog verdrediging, knechen, roomch, en de laatste regel van bladz. 256 geheel weggelaten, waardoor natuurlijk de aldaar ongeëindigde zin tot onverstaanbaren onzin wordt. De misvorming van het werk is door dit een en ander zoo verregaande, dat wij onder het lezen meer dan eens twijfelden, of het ook aan een' Jezuitenstreek, die men den uitgever gespeeld heeft, moet toegeschreven worden.





Het Noorden; in Omtrekken en Tafereelen, door E.J. Potgieter. In II Deelen. Te Amsterdam, bij G.J.A. Beijerinck. 1836, 1840. In gr. 8vo. VIII, 328 en 343 bl. f 7-50.

De Heer potgieter levert in deze beide Deelen eene zeer aangename lectuur, en zijn boek behoort onder diegenen, die eenen langeren duur verdienen, dan de leesgezelschappen aan de meeste werken bezorgen. Hij heeft eenen algemeenen titel gekozen voor eene verzameling van stukken, die van den meest verschillenden aard en inhoud zijn, maar daardoor als met eenen gemeenschappelijken band zijn verbonden, dat alle het Noorden betreffen. Men vindt hier reistogtjes, beschrijvingen van het land, schildering van zeden en gewoonten, historische herinneringen, legenden en volksverhalen, kleine novellen, proeven van poëzij, alle met het onderwerp en den titel in verband staande.
De vorm van dit boek is dus vol afwisseling, en zietdaar reeds eene groote verdienste. Het is toch niet te ontkennen, dat men in vroegere dagen bij ons wat te veel altijd het oude koepad langs ging. Wie meer of minder belangrijke berigten aangaande landen en volken wilde mededeelen, koos den dikwijls vervelenden vorm van eene eigenlijke reisbeschrijving, waarin gewoonlijk veel werd opgenomen, dat geene belangstelling kon inboezemen. De Heer potgieter begreep te regt, dat hij van deze gewoonte moest afgaan; ook over het Noorden bezitten wij genoeg dergelijke berigten, en, zoo hij zich van zijne voorgangers wilde onderscheiden, hij moest eenen anderen weg beproeven. Wie hier

{==30==} {>>pagina-aanduiding<<}
dus drooge en deftig beredeneerde berigten over land en volk, over staatkundigen toestand, over klimaat, grond en voortbrengselen zoekt, hij legge het boek gerust ter zijde; want hij zal zich bedrogen vinden. Doch het boek behoort geheel tot het vak der schoone letteren; het maakt op geene wetenschappelijke verdienste aanspraak. Het wil onderhonden, behagen; het mengt het aangename en nuttige dooreen; het romantische gaat met het historische hand aan hand; de poëzij wisselt het proza gedurig af. Met één woord, potgieter heeft zich ook hier weder als een smaakvol, bekwaam en bevallig Schrijver doen kennen. Zijn stijl is los en gemakkelijk; vooral daar, waar hij verhalen en legenden mededeelt, slaagt hij gelukkig. Zijne vertalingen van Noordsche poëzij, over wier getrouwheid Recensent niet oordeelen kan, zijn met smaak gekozen en strekken den Noordschen Dichters tot eere. De versificatie is meestal zeer goed en laat weinig te wenschen over.
Na dezen lof, die niet wel met proeven is te staven, omdat deze te uitvoerig zouden moeten worden, zal Rec. toch ook zijne aanmerkingen mededeelen. De eerste daarvan is deze. De lezer stelt te veel belang in den Schrijver zelven, om niet te verlangen, iets meer van hem te weten. De persoonlijkheid des verhalers komt overal te zeer uit, dan dat men niet begeerig zou worden, om iets van het oogmerk en de omstandigheden zijner reize te kennen. De Schrijver heeft dus te veel of te weinig over zichzelven gesproken. Toen dumas zijne geestige reistafereelen in het licht zond, waarin nog wel meer verdichting zal gevonden worden, dan in de ontmoetingen van potgieter, die toch ook de wezenlijkheid wel wat zal hebben opgesierd, gaf hij vooraf eene geschiedenis van de quasi-aanleiding tot zijne togten. Van potgieter wenscht de lezer ook te weten, hoe en waarom hij in het hooge Noorden kwam, en hij zou hem in dat geval nog met meer genoegen vergezellen. Nu weet hij van den persoon, die toch gedurig weder voor hem treedt, te weinig, en kan zich minder in de voorgestelde omstandigheden verplaatsen.
Een tweede gebrek is, dat hier en daar de stijl wat gerekt is; niet daar, waar de Schrijver verhaalt, maar waar hij zich aan bespiegelingen overgeeft; daar is ook niet alles even natuurlijk en eenvoudig; van tijd tot tijd is er iets gekunstelds in den stijl, een zeker jagen naar effekt, dat Rec.

{==31==} {>>pagina-aanduiding<<}
althans niet behagen kan. Zoo heeft ook de Heer potgieter te veel talent, dan dat hij, om geestig te zijn, zijne toevlugt behoeft te nemen tot het caricaturiseren van Engelschen; iets, dat zoo menigvuldig reeds is geschied, dat de aardigheid er glad af is. De oude trekken en zonderlingheden, een weinig gevarieerd, keeren te dikwijls terug.
Doch deze aanmerkingen nemen niet weg, dat Rec. dit boek met groot genoegen heeft gelezen, en het met volle ruimte als eene aangename, welgeschrevene en meer dan alledaagsche lectuur aanbeveelt. De Uitgever heeft voor eenen netten druk gezorgd; maar de steendrukplaten zijn niet zeer gelukkig uitgevallen.





Ode en Gebed, bij de Inhuldiging van Z.M. Willem II, Koning der Nederlanden. Door M.H. de Graaff. Te Dockum, bij D. Meindersma, Wz. 1840. In gr. 8vo. IV en 24 bl. f : - 40.

Gelijk bij alle soortgelijke gelegenheden, ontbreekt het ook thans reeds, bij de beklimming van den Troon der Nederlanden door een' anderen Vorst, niet aan Feest- en Jubelzangen, en wij hebben er gewis nog meerdere te wachten, zoodat de Redactie van dit Tijdschrift zich niet verbindt, om van alles verslag te geven, wat haar daarvan met dat doel mogt toegezonden worden. Ref. heeft zich echter alleen met het hem nu toegezondene bezig te houden, en vangt zijne aankondiging aan met te zeggen, dat het zeer keurig is uitgevoerd, en dus van die zijde den Uitgever, die tevens de Drukker is, eer aandoet.
Wij komen nu tot den inhoud. Na eene welgestelde Opdragt aan den Koning, in welke de Fries zijne nationale fierheid niet verzaakt, (ofschoon wij niet kunnen instemmen met het elders uitgesproken oordeel, dat dit ten koste van de vrijheidsliefde der overige Nederlanders geschied zou zijn,) vinden wij een' Voorzang, hoofdzakelijk tot aanloop en tot ontwikkeling van het denkbeeld dienende, dat de Nederlandsche Dichter, het gevoel van wiens hart hem tot zingen spoort, zich niet door de gedachte moet laten afschrikken, dat onze grond en luchtstreek der Poëzij minder gunstig zouden zijn, dan die van het klassieke Griekenland. Dan volgt de Inhuldigingsode, in welke het besluit van Koning willem frede-
{==32==} {>>pagina-aanduiding<<}
rik, om zich, bij klimmenden ouderdom, van de staatszorg te ontslaan, geprezen en zijn Opvolger de onwrikbre rots wordt genoemd, die door geen storm beroerd wordt, terwijl 's Vorsten erkende deugden daarna, in krachtige regels, opgesomd worden, en de wensch geuit, dat alle rangen en standen der Maatschappij, dat Wetenschap, Kunsten en Nijverheid, onder zijn bestuur bloeijen mogen. Het Gebed, in Alexandrijnsche versmaat, bevat, na eene dichterlijke hulde aan het Opperwezen, naar de gelegenheid des tijds zeer gepaste beden voor het heil van Vorst en Volk.
Het dichtstuk van den Heer de graaff wint het reeds nu van verscheidene andere, welke wij, te dezer gelegenheid lazen, ook in den vrijen, den echten Nederlander passenden toon, waardoor het zuiver blijft van de zoo hinderlijke, aan afgoderij grenzende vleitaal, die den rondborstigen en nederigen Vorst, wien zij toegezongen wordt, zelven het eerst en meest moet hinderen. Want dat wij Nederlanders, zoo als wij in de Ode bij herhaling lezen, dien Vorst met have en goed toebehooren, kan, in den geest, welken de Dichter doorgaande aan den dag legt, wel niet dan voorwaardelijk, geenszins in den zin van slaafsche lijfeigenschap, opgevat worden.
De Dichter houde het ons, bij den lof, dien wij deze zijne zangen gaarne doen wedervaren, ten goede, dat wij bekennen moeten, in het 4de couplet der Ode zeer lang naar het verband van den zin te hebben moeten zoeken. Bovendien geeft het weêrstond, in den aanvang van den 3den regel, eene duisterheid. De Grijsaard, die ongetwijfeld hier bedoeld wordt, heeft, onzes oordeels, wel degelijk aan talrijke gevaren moedig het hoofd geboden; maar zou dit, wil de Heer de graaff gewis zeggen, misschien niet voortdurend meer hebben kunnen doen. Het gekozen woord doet echter dit denkbeeld niet duidelijk uitkomen. Verbolgd, voor verbolgen, in datzelfde couplet, is, overigens, geen fraai, indien zelfs een geoorloofd Hollandsch woord, evenmin als wij het golfgeklots, dat alles 't onderst boven plondert, eene gelukkige uitdrukking noemen kunnen.
In den 3den regel van het Gebed hapert iets in de maat; maar dit is mogelijk eene drukfeil.
De Heer de graaff ga voort zijn dichterlijk talent te ontwikkelen; schenkt hij de voortbrengselen daarvan, na bezadigd overzigt, het Publiek, zij zullen met genoegen ont-
{==33==} {>>pagina-aanduiding<<}
vangen worden. Wat zijne wenschen en beden betreft, de Hemel verhoore die!


De Chinees-Wereldburger. Door Olivier Goldsmith. II Deelen. Naar het Engelsch. Te Dordrecht, bij van Houtrijve en Bredius. 1840. In gr. 8vo. 516 bl. f 5-50.

Voor hen, aan wie dit werk in het oorspronkelijke niet bekend is, diene, dat het reeds vele jaren geleden door den beroemden goldsmith is geschreven, in den trant der bekende Lettres Chinoises, Cabbalistiques enz.
Een Chineesch wijsgeer, die door zijnen gedurigen omgang met de Engelschen reeds in zijn vaderland de Engelsche taal geleerd heeft, maar voor het overige onbekend is met hunne zeden en gewoonten, reist naar Engeland, ten einde deszelfs rijkdom, gebouwen, kunsten, wetenschappen en nijverheid op de plaats zelve in oogenschouw te nemen. De brieven aan zijne vrienden in China, die den inhoud van het werk uitmaken, behelzen de berigten van hetgeen hij ook met betrekking tot het karakter, de godsdienstige denkbeelden en zeden en gewoonten der Engelschen opmerkt. Daar deze brieven reeds omstreeks de helft der vorige eeuw geschreven zijn, spreekt het van zelf, dat in het werk het een en ander voorkomt, hetwelk, gelijk de Vertaler te regt zegt, niet meer op den tegenwoordigen tijd betrekkelijk is. Nogtans ook op onzen leeftijd, en niet alleen op de Engelschen, maar ook op onzen landaard, is zeer veel van hetgeen de schrandere Chinees opmerkt toepasselijk. De Schrijver zegt: ‘Ik wil wat nieuws beproeven. Het huisraad, de kramerij en de vuurwerken van China zijn lang door de mode op hoogen prijs gehouden. Ik wil eene kleine lading Chinesche zedekunde uitkramen. Indien de Chinezen hebben bijgedragen om onzen smaak te bederven, wil ik het beproeven, in hoe verre zij ons verstand kunnen helpen vermeerderen.’
Ten einde onze lezers in de gelegenheid te stellen, om eenigermate te oordeelen over hetgeen hun in deze vertaling aangeboden wordt, plaatsen wij het volgende tot eene proeve:
‘De meeste dames alhier,’ zeide de Chinees, ‘hebben twee aangezigten, een om in te slapen, en een ander om in gezelschap te vertoonen; het eerste wordt gewoonlijk voor

{==34==} {>>pagina-aanduiding<<}
den echtgenoot en de overige huisgenooten bewaard, het andere wordt aangedaan om aan vrienden buitenshuis te behagen; het huiselijk aangezigt is dikwijls tamelijk minbeduidend, maar dat om uit te gaan, ziet er wat beter uit; dit wordt altijd aan het toilet in de plooi gezet, waar de spiegel en de genadebrood-etende nicht den raad beleggen en de tint voor den dag bepalen.’
‘Ik kan niet voor de waarheid van het gezegde instaan, dit is echter zeker, dat zij in huis meer kleederen dragen dan daar buiten; want ik heb eene dame, die in hare kamer bij het minste togtje scheen te bibberen, half naakt op straat zien verschijnen.’
‘Eenige dagen geleden, langs een der gevangenissen gaande, kon ik mij niet onthouden, eenig oogenblikken te blijven staan, om naar eene zamenspraak te luisteren, welke ik dacht dat mij eenig vermaak verschaffen zoude. Het gesprek had plaats tusschen eenen voor schulden gevangene door de tralies der gevangenis, eenen zakkedrager, die even zijnen last had nedergezet om wat uit te rusten, en eenen soldaat aan het venster. Een bedreigde inval der Franschen was hun onderwerp, en ieder der sprekers scheen vurig te verlangen om zijn land van het dreigend gevaar te bevrijden. ‘Wat mij aangaat,’ riep de gevangene uit, ‘het meest ben ik voor onze vrijheid beducht: als de Franschen overwinnaars zijn, wat zal er dan van de Engelsche vrijheid worden? Mijne goede vrienden, vrijheid is het voorregt van den Engelschman; haar moeten wij behouden ten koste van ons leven; neen, de Franschen zullen ons haar niet ontrooven.’ - ‘Ja, slaven!’ riep de zakkedrager uit, ‘zij zijn altemaal slaven, slechts geschikt om pakken te dragen, geen een uitgezonderd. Liever, dan mij tot de slavernij te vernederen, zou ik als soldaat dienst nemen.’ De soldaat riep met veel eerbied en vuur uit: ‘Niet zoo zeer onze vrijheden, maar onze Godsdienst zou door deze verandering lijden; ja, onze Godsdienst, mannen! De Duivel moge mij in vuur doen verzinken,’ dit was de plegtstatige toon zijner bezwering, ‘als het niet met onze Godsdienst gedaan is, wanneer de Franschen komen.’
Allerwegen geeft de Schrijver blijken van zijne rijke menschen- en wereldkennis, en van zijne begaafdheid, om met echten humor zijne denkbeelden voor te dragen. De vertaling is goed uitgevallen; weshalve wij met gerustheid dit

{==35==} {>>pagina-aanduiding<<}
werk der opmerkzaamheid van onze lezende landgenooten durven aanbevelen.





Nootenkraker en Muizekoning. Eene Vertelling voor groote en kleine Kinderen. Vrij gevolgd naar het Hoogduitsh van Hoffman, door Mr. J. van Lennep. Te Amsterdam, bij P. Meijer Warnars. 1840. In kl. 8vo. 108 bl. f : - 60.

Een sprookje van Moeder de Gans! Aardig en los verteld! Men kent het zonderlinge genie van hoffman, wiens stukken nu eens phantastisch en zwart als de nacht zijn, dan weder vrolijk en speelziek, of interessant en boeijend, gelijk die van weinige anderen. Men vergelijke eens zijne Nachtstukken met dezen Nootenkraker! Welk een verschil! De laatste is eene vrolijke speling der verbeelding, die een miniatuur tooverrijk schept en daarin naar willekeur ronddoolt, zonder ander doel, dan zich te vermaken. Wie dus meer dan een aardig en sierlijk sprookje zoekt, zal zich bedrogen vinden. Maar de kleine kinderen zullen de tooverhistorie verslinden, en er geen meer kwaad uit leeren, dan uit klein Duimpje, Roodkapje, enz. Onder de groote kinderen zullen er zijn, die de losheid en levendigheid der vertelling en der phantasie van den Schrijver op prijs stellen. De Heer van lennep zal met de overbrenging wel geenen letterkundigen roem beoogen, en zijn naam zal wel grootendeels genoemd zijn, om aan Nootenkraker en Muizekoning een goed onthaal te verschaffen. Dat hij zich overigens goed van zijne taak gekweten heeft, behoeft geene herinnering.


Josaphat, Zoon eens Konings van Indië. Door C. Schmid. Te Amsterdam, bij ten Brink en de Vries. 1839. In kl. 8vo. 156 bl. f 1-50.

Zoo luidt de titel voor het werkje zelf; op den gekleurden omslag wordt hierbij nog gevoegd: Eene Geschiedenis uit de Christelijke Oudheid. De naam van den Schrijver en het sormaat van dit boekje deden ons in hetzelve een boekje voor de jeugd verwachten. Bij de lezing echter ontdekten wij, dat het niet zoo zeer uitsluitend voor jonge lieden, maar meer bestemd is voor lezers van iederen leeftijd. De Auteur

{==36==} {>>pagina-aanduiding<<}
is door zijne schriften voor de jeugd gunstig bekend; en wij gelooven ook, dat zijn talent vooral bestaat in zijne geschiktheid om voor het jeugdig publiek te schrijven. Voor lezers, die in behoefte en vatbaarheid der jeugd het naastbij komen, minder onderwezene, eenvoudige menschen namelijk, gelooven wij, dat de lezing van dit werkje nuttig kan zijn. Eene zekere oppervlakkigheid in de voorstelling der waarheden van het Christendom, en de onwaarschijnlijkheid van sommige gedeelten des verhaals, zullen aan zoodanige lezers minder hinderen. Ofschoon niet bij uitsluiting voor de jeugd geschreven, kan het boekje ook door deze met nut gelezen worden. In hetzelve heerscht een goede, Christelijk-godsdienstige geest. De vertaling is wel uitgevallen, en, behalve het titelvignet, bevat het werkje ook de afbeelding van den Schrijver.





Almanakken voor het jaar 1841.


(Eerste Verslag.)


En zie eens bij het maandbegin 
Maar even de recensies in. 
Nederl. Muzen-Alm. 1841. bl. 123. 


Wij beginnen onze gewone jaarlijksche Almanakken-aankondiging met de zoogenoemde pracht-Almanakken, voor zoo verre ze ons ter hand kwamen, en onder deze heeft de eerste plaats de

Nederlandsche Muzen-Almanak. XXIIIste Jaar. Te Amsterdam, bij J.H. Laarman. f 3-50.

die evenwel, even als de eerstvolgende, alleen daarom een Almanak kan heeten, omdat de titel hem noemt: voor 1841, ofschoon er anders van het zoogenoemde Kalenderwerk niet het minste inkomt, dat, wèl beschouwd, dan ook maar een onnoodig bijhangsel is, vooral als het een onbeduidende, oppervlakkige Kalender is, en niet zoo als die in den Muzen-Almanak voor 1839, die niets te wenschen overliet. Hij verschijnt ditmaal voor het eerst onder Redactie van den Heer n. beets, die zich als Dichter reeds eenen in vele opzigten welverdienden naam heeft verworven. Wij hopen, dat zijn arbeid aan dit jaarboekje hem en der Nederlandsche

{==37==} {>>pagina-aanduiding<<}
Zanggodinnen eer zal aandoen. Hij stelle zich die taak echter niet als zeer gemakkelijk voor, en houde - eigene ondervinding met eene andere onderneming doet Rec. zoo spreken - in het oog, dat gestrenge onzijdigheid hem hierin moet besturen, en vooral geene, anders eenigzins verschoonbare, voorkeur voor zekere school aan deze onpartijdigheid hinder mag toebrengen. Wij wenschen hem de ruimste medewerking, en hopen, dat onze vaderlandsche Dichters, vooral ook de ouderen, aan onze welmeenende opwekking zullen gehoer geven, om te helpen zorgen, dat de Muzen-Almanak weder worde, wat hij in vroegere jaren meer was, dan thans, de vertegenwoordiger van den stand onzer poëzij, eene soort van Nederlandsch Pan poëticon. Sommigen misten wij ook nu met evenveel leedgevoel, als wij met blijdschap anderen vonden. Onder de laatsten tellen wij boxman, klijn, spandaw en tollens. Staring behoort niet meer onder de levenden. Een berigt aangaande hem besluit dit boekje, kort en onvolledig; wij hadden hier, zoo niet meer over den man en zijne lotgevallen, dan toch stellig iets en dat wel veel meer over den Dichter begeerd, vooral omdat hij ‘op den Nederlandschen Zangberg geheel op zichzelven stond.’ Wij begonnen daar ongevoelig met het allerlaatste, en wat zouden wij ook van het allereerste anders zeggen, dan dat het een Lenteliedje van onzen onnavolgbaren tollens is, wiens Zoon, wat verder, in zuiverheid van dictie den leerling van den beroemden Vader verraadt. Het stukje, op dat Lenteliedje onmiddellijk volgende, is op zichzelf eene lieve, aandoenlijke elegie, waarin de Vlaamsche spelling en een paar onjuiste uitdrukkingen ons minder hinderden, dan het denkbeeld, waarmede wij ons niet regt vereenigen kunnen, om
Belgische gedichten in eenen Nederlandschen Muzen-Almanak te plaatsen. De Redacteur spreekt hiervan in het Voorberigt met kennelijke goedkeuring en verdere uitnoodiging, die wij voor ons liever van de Redactie van andere Almanakken vernamen. De Nederlandsche Muzen-Almanak blijve - zonder volkshaat wordt het gezegd - nederlandsch. Wij betwisten daarom, noch aan ledeganck, noch aan van duyse, noch aan vervier dichterlijke gaven, (aan de twee eersten het minste) en eeren de gevoelens, die de laatste uit ten aanzien der verbroedering tusschen de beide staatkundig gescheidene volken. Ook een Fransch vers van clavareau, zij het dan ook eene vertaling uit het Nederduitsch, voegde hier minder.

{==38==} {>>pagina-aanduiding<<}

Van borger ontvangen wij een nagelaten gedichtje, ter zilveren bruiloft van van der palm, met genoegen, om den man, die het vervaardigde, en den man, dien het gold, beiden waardige overledenen; het vers is, zonder eigenlijk grappig te zijn, vol luimige denkbeelden, en ongetwijfeld bij de gelegenheid met welverdiende toejuiching ontvangen. Voor de uitgave is het te weinig gekuischt, en borger zelf zou geene matte herhalingen hebben laten drukken, als:

Komt frissche maagden, frissche maagden! 
Ontvlugt, ontvlugt die slavernij, 
Een juk van vijentwintig jaar 
Weegt bitter, bitter, bitter zwaar. 


De Redacteur geeft een zeer gekunsteld vers op Aleides verjaardag; een tamelijk aan jacoba van beijeren, ten geleide van een plaatje, dat het graveerstift van lange evenzeer eer aandoet, als de teekening van pieneman in juistheid van kostuum den Historieschilder waardig is. Ook geeft de Heer beets nog een gedichtje aan jozef, beter, dan de gekunstelde aanhef:

O Zone Rachels (waarom niet Zoon van Rachel), Isrels elfde, 
Maar eerstling der verkoren vrouw! 
Toen over u het trotsch gebouw 
Der Faraö's zijn zoldring welfde, enz. 


Bij eene andere gravure van tetar van elven, naar eene schilderij van onzen eenigen schotel, met navolgenswaardige heuschheid afgestaan door den Heer a. van der hoop, jun. te Amsterdam, leverde beeloo een gedichtje, dat, over en om een prentje gemaakt, niet kwaad is. Hasebroek leverde, behalve een paar andere gedichten, waaronder dat aan Koningin victoria bij haar huwelijk uitmunt, (
{== afbeelding 	==} {>>afbeelding<<}
    
 is een klein vlekje, gelijk ook uwes throonen voor troons, of th, indien hasebroek zoo verkiest te spellen) - levert, zeggen wij, een versje bij een allerliefst plaatje van zeelander. Een zinnebeeldig prentje, behoorende bij dichtregelen van van oosterwijk bruyn, dat met een' aardigen zet eindigt, is voor eenen niet-Amsterdammer naauwelijks verstaanbaar. P. moens doet in een dag in Mei het talent eener blinde in het schilderen

{==39==} {>>pagina-aanduiding<<}
van de zigtbare natuur bewonderen; het overige is niet zoo bepaaldelijk op eenen Meidag toepasselijk (*). Klijn houdt zijnen roem minder in een Philippine-versje staande, dan in een stukje aan het Meer van Genève, in hetwelk men den Zanger van Zwitserland proeft. Heije geeft onder anderen niet onverdienstelijke minneliederen. Ten kate een ‘lied in den ouden trant,’ hier en daar wat gekunsteld, maar toch hier en daar ook der zangerigheid van hooft op zijde strevende:

'k Heb toen gedroomd van de bloosjens der roosjens, 
Die 'k eens zagh staan op uw wanghetjens roodt, 
Handetjens, tandetjens, elpene doosjens, 
Waar ghij den sleutel mijns Hemels in sloot; 
'k Heb toen gedroomd van de looghjens dier ooghjens, 
Zonnen mijns levens, mijn zoet en mijn zorgh, 
Zachtkens beschaduwd doorloddrige booghjens, 
Waarin de Minne zijn kokertjen borgh. 


Maar wij kunnen alles niet vermelden, en besluiten daarom met poëzij van het allereerste water. (Men vergeve ons deze juwelierachtige uitdrukking, waar wij van kostbare juweelen spreken.) De afbeelding van den Eerw. ter haar, over welker waarde als portret Rec., bij mangel van persoonlijke kennis, niet oordeelen kan, versiert dezen jaargang, maar meer nog wordt die opgeluisterd door twee gedichten, eene Elegie aan een spelend kind en het strand te Katwijk, die beide den maker eenen rang geven onder onze eerste Dichters. Noode onthouden wij ons van eenige mededeeling; maar te lang reeds toefden wij bij de Muzen, en moeten ons nu ook meer bekorten.


Aurora, uitgegeven door Mr. J.I.D. Nepveu. Te 's Gravenhage, bij K. Fuhri. f 4-90.

In sierlijkheid van druk, papier, plaatwerk en band mag deze wel de eerste plaats beslaan onder onze pracht-Almanakken. Wij herhalen echter onze billijke klagt over de gave overname van Engelsche platen uit Almanakken voor 1841, zoodat ook nu een jaarboekje, opgedragen aan H.K.H.

{==40==} {>>pagina-aanduiding<<}
de Kroonprinses, voedt met de kruimkens, die van de tafel der Britten vallen, zoo als wij verleden jaar zeiden. Wij willen op de kunstwaarde dier plaatjes niets afdingen, maar nemen dan toch de vrijheid op te merken, dat men ons wel iets goeds van vaderlandsche kunst geven kon voor f 4-90, waarvoor men nu bekomt 278 bladzijden fraaijen letterdruk op velin-papier in klein 8vo, verguld op snede en in netten gedrukten lederen band, benevens zeven platen, die niets dan het papier, de moeite en eene afgebruikte Engelsche plaat hebben gekost; ook de titel schijnt Engelsch werk. Aldus handelende, heeft men er zelf schuld aan, wanneer de vaderlandsche kunst bij die der vreemden achterstonde; zij, die dergelijke prachtwerkjes koopen, behoorden dit te bedenken, en den uitgevers het verkeerde van dit pronken met vreemde vederen te doen gevoelen. En men sla slechts het oog op den Muzen-Almanak, om het vreemde niet zoo buitensportg boven het inlandsche te verheffen. Het is in dit jaarboekje, als op de in hetzelve beschrevene ‘heele lieve Soirée’: ‘op die tafel speelden de Engelsche staalgravures - om hare fijnheid en zwarte luchten, waartegen witte kasteelen uitkomen, zoo hoog geroemd - eene eerste rol; dáár lagen de Scrapbooks van het toekomende jaar.’ Wij komen tot den inhoud.
Voor het Proza geeft de Redacteur een uitvoerig verhaal, dat zich met genoegen lezen laat, ofschoon juist niet diep van vinding, daar men de eenzelvigheid van Tobias en Elisabeth al spoedig voorzien kan; benevens eene niet magtig veel beduidende reisontmoeting in het Ahrthal, die meer ijselijk dan belangrijk is; voorts een paar stukjes van heldring in zijnen naïf-godsdienstigen, maar niet overal ongekunstelden toon, en de reeds aangehaalde beschrijving eener Soirée in de groote wereld, vol leven en vernuft, waaromtrent wij alleen zouden aanmerken, dat de partij welligt niet stijf genoeg is, en dat het eindigen met het breken van eene menigte porselein enz. te veel herinnert aan het Gastmaal van de lannoy, een der geestigste dichtstukken in onze taal, waarmede, gelijk met deze lieve Soirée, men van oosterwijk bruin's familiair souper vergelijke.
De Poëzij. De toehuldiging aan de Kroonprinses is - goedgemeende bombarie. H.K.H. wordt hier nog Erfprinses genoemd, daar het drukken en grootendeels het binden reeds gereed was vóór de overdragt der kroon aan den tegenwoor-
{==41==} {>>pagina-aanduiding<<}
digen Koning, gelijk berigt wordt op een blaadje achteraan, in de buurt der voor zulk een prachtboekje te lange lijst van misstellingen en drukfouten. Het was hier waarlijk wel eene taak, dichtstukjes tot de platen te vervaardigen! Lesturgeon heeft, in zijn vers aan Mina, de stelling, dat de weduwe niet behoore te hertrouwen, welligt wat overdreven. Ten kate is in ‘hoe zij stierf’ en lief Elsje niet ongelukkig geslaagd, hoewel het laatste ‘lied in den ouden trant’ niet op éénen dag met dat in den Muzen-Almanak te noemen is. Deze Dichter, wien wij geene bekwaamheden, ook in het taalkundige, ontzeggen, make toch niet te veel jagt op verouderde woorden! Welpelijn en kindekijn staan er om het lieve rijm, waaraan wij, tot weerslag op: verwijl ik, ook het woord hijlik, voor huwelijk, te danken hebben. Gelukkiger, dan de genoemden, en dan van zeggelen in de Eerstgeborene, slaagde bennink janssonius met Bouwvallen; gelukkigst de roode van zuylichem in Agnes en van den bergh in de Redding. Meppen geeft fiksche jamben; eene versmaat, waarin becker de bekende Apostrophe van milton aan de Zon (Paradise lost, B. III. Init.) overbrengt.
Greb geeft twee stukjes; wij lazen van hem geen beter, dan het tweede - omdat wij geen vers van hem zagen, waarin pronk en opschik minder doorkijkt. De lespinasse toont in een ‘Fantastisch verhaal,’ wat dit Fantastische is; allerlei ijselijkheden in wilde verzen, die somtijds alleen daarom verzen zijn, omdat ze als zoodanig gedrukt en van een paar rijmwoorden voorzien zijn. Wat is:

Hij was een van die menschen, die 
Van 't aardsche leven meer 
Verlangen, dan den sterfling is 
Gegeven door den Heer. 


anders dan proza, metrisch gedrukt? Men zie over zulke en allerlei andere gekke poëtische excentriciteiten den regt luimigen Rijm-epistel van den ‘Autheur der Neven,’ die den bundel opent. Maar wij mogen niet verder uitwijden, zoo als de Redacteur bij herhaling schrijft, en hebben openhartig het onze van dit fraai gekleede papieren kind gezegd, zonder geacht te willen worden te behooren tot die ‘gestrenge beoordeelaars,’ aan welke j. van lennep een fiksch vers rigt, dat aan het slot, om des lieven rijms wille, eene letter

{==42==} {>>pagina-aanduiding<<}
mist: B. ph. de kanter toont in een stukje aan de Schemering zijne heerschappij over de metra der Ouden, en staat in derzelver overbrenging in onze poëzij waardig naast - welligt zelf boven - van der woordt. De


Almanak voor het schoone en goede. Te Amsterdam, bij G.J.A. Beijerinck. f 1-80.

is en blijft toch maar een uitmuntend jaarboekje, smaakvol van inhoud, net van uitvoering, en buitengewoon laag van prijs. Oltmans en Mejufvr. toussaint hebben eer van hunne verhalen, de laatste vooral; maar, daar deze beide, met nog een gedicht, waarop wij zoo aanstonds even terugkomen, te zamen 131 van de 180 bladzijden beslaan, is dit betrekkelijk wat lang. De plaatjes zijn lief; maar wat zullen wij zeggen van het rijmpje - meer is het waarlijk niet - door beets voor een derzelven gemaakt? Heeft de smaakvolle Redacteur zich door den naam des Dichters tot het plaatsen van iets zoo onbeduidends laten verlokken? De overige vorsjes mogen er staan, het eene beter dan het andere. Tollens geeft zijne vertaling van het bekende: Philemon, waar met kieschheid Jupiter en Merourius tot de bezoekers gemaakt zijn. Niet zonder winderigen ophef heeft men in de Couranten uit dien hoofde aangekondigd, dat de jaargang voorzien was ‘met een uitvoerig Dichtstuk van tollens.’ De lezer, die de kluchtige geschiedenis niet mogt kennen van den man, die den dood eerst in een' peerenboom en daarna in een' leuningstoel vastsnoerde, verwijzen wij naar dit Tijdschrift, 1828. Mengelw. bladz. 99-106, waar hij haar vinden kan. Eene reden te meer, om er zooveel wind niet mede te breken.


Nederlandsche Volks-Almanak. Te Amsterdam, bij J.H. en G. van Heteren. f : - 75.

is niet zoo prachtig uitgedoscht; het is ook een Volks-Almanak, die zich waarlijk zeer goed houdt. Versjes op den Haarlemmer spoorweg zijn à l' ordre du jour. Hier heeft men er een plaatje bij. Het voorbeeld van vrouwenmoed is bijna voorbeeldeloos; het wordt echter als waarheid opgegeven. Voorts gaven bekende en minbekende Dichters en Prozaschrijvers hunne schatting aan dit boeksken, dat daardoor

{==43==} {>>pagina-aanduiding<<}
een aanbevelingwaardig geheel oplevert. De verjaardagen van het Vorstelijke Huis zijn hier, even als in den eerstvolgenden, nog vóór den troonsafstand gedrukt.


Almanak voor Hollandsche Blijgeestigen. Te Hoorn, bij Gebr. Vermande. f : - 60.

Laat men elders proza en poëzij afwisselen - hetgeen ons ook blijgeestiger dunkt - hier staat elk in zijn gelid. Van het eerste is vierentwintig uren op wacht, door a.w.p. w - l, vooral niet het minste, inzonderheid door de aardige aanwending van militaire zegswijzen. Van noothoorn schrijft over de kunst om rijk te worden, niet buiten de waarheid, maar wat scherp. Nu, satire wil wel eens meer wat overdrijven. De Tabellen van het leven eens ouden Vrijers en eener oude Vrijster komen vrij wel overeen met de Levensthermometers in het Mengelwerk van dit Tijdschrift voor 1821, bladz. 678. Het Sermoen van Pater Brom is niet kwaad, gelijk de versjes over het geheel hier goed te huis behooren. De blijgeestigheid is - Hollandsch, echt Hollandsch, dat is niet onkiesch. Proza en poëzij hebben ieder een plaatje.
Van de Provinciale Volks-Almanakken kwamen ons nog twee ter hand. De oudste, de vader der overigen, de


Geldersche Volks-Almanak. Te Arnhem, bij G. van Eldik Thieme. f : - 75.

heeft billijk den voorrang. Het voorberigt van den Redacteur heeft meer - het iets over staring (vreemd genoeg tusschen het voorberigt en het kalenderwerk geplaatst) veel minder, dan men verwachten zou. Het Mengelwerk is weder regt goed en gepast, voor een' Volks-Almanak moeijelijk te overtreffen; de Vertoogen over de Kinderbederfkunde zijn waar en behartigenswaardig, en onzen ouden bekende Meister Maorten Baordman missen wij niet. De plaatjes zijn ditmaal zeer fraai. Maar heldring's Almanak is te gunstig bekend, om er hier meer van te moeten zeggen. Wij willen er den


Groninger Volks-Almanak. Te Groningen, bij J. Oomkens. f : - 75.

niet mede vergelijken, daar ook deze in zijne soort eene zeer aanprijzenswaardige Almanak is. In naauwkeurigheid van

{==44==} {>>pagina-aanduiding<<}
kalenderwerk munt hij bijzonder uit. Hem hebbende, heeft men voor zon noch maan eenen anderen noodig, en de Groninger vindt er naauwkeurig kermissen, trekschuiten enz. in opgenomen. Dat de aangenaamheid van vorm in oudheidkundige mededeelingen meestal verre moet achterstaan bij de belangrijkheid der stof, merkten wij vroeger aan, en konden het thans herhalen. Maar in netheid van plaatwerk en druk, in belangrijkheid, echt provinciale belangrijkheid staat deze jaargang bij geenen zijner voorgangers achter. De mededeelingen uit een Kerkelijk protocol door Ds. reddingius konden, van elders nagevolgd, nog wel wat belangrijks aan het licht brengen.
Wij besluiten dit ons verslag - na aankondiging van den


Bijbelschen Almanak, uitgegeven door het Nederlandsch Godsdienstig Tractaatgenootschap. Te Amsterdam, bij C.A. Spin. f : - 10.

en zegenwensch over deszelfs gebruik - met


Juventa. Almanak voor jonge lieden van beiderlei kunne. Te Amsterdam, bij G.J.A. Beijerinck. f 2-20.

Onder het proza munt uit: de oude Nicht, door Ds. a. biben, en het Gezin van den armen Visscher, door heldring. Koorn en most is zeker om den naam der met lof bekende Schrijfster, Mevr. van meerten, welligt ook om het plaatje, geplaatst; het is echter al een zeer onbeduidend stukje. Wanneer men in dezen Almanak leest van dagvaardingen, vonnissen en gewijsden, dan onderstelt men eene vrij kundige jeugd ‘van beiderlei kunne.’ Maar de jeugd kan ook zoo heel jeugdig niet zijn, aan welke men schrijft van smart, die de geboorte des kinds aan de moeder veroorzaakt, bladz. 9., en van de zorgvuldigheid der Arabieren, die, ter aanduiding van de geslachtlijst hunner paarden, schriftelijke aanteekeningen maken van het dekken der merriën, bladz. 61. Wanneer zal men toch eens leeren wat schrijven voor de jeugd is?







{==45==} {>>pagina-aanduiding<<}

Boekbeschouwing.

Geschiedenis der Christelijke Godsdienst en Kerk, ten behoeve van Christelijke Huisgezinnen en Waarheidsvrienden, ter verlevendiging van Evangelisch geloof en blijdschap. II Deelen. Uit het Hoogduitsch van K.L. Sackreuter vertaald door J. Busch Keiser, Predikant te Mensingeweer. Te Groningen, bij R.J. Schierbeek. 1840. In gr. 8vo. 363 en 480 bl. f 7-25.

Dit werk is (zoo meldt de Vertaler in het Voorberigt) eene uitbreiding van eene beknopte Geschiedenis, door denzelfden Schrijver opgesteld, en in 1831, hoewel zonder zijnen naam, in het Nederduitsch vertaald. Het is niet zoo zeer voor Geleerden, als wel ‘ten dienste van onderwijzers’ (welke?) ‘en beschaafde leeken’ geschreven: het mag dan ook in zoo verre kunnen heeten ‘ten behoeve van Christelijke huisgezinnen en waarheidsvrienden’; maar dat het hiertoe boven andere zoo bijzondere geschiktheid bezit, heeft Rec. juist niet kunnen vinden, even min als dat het zoo eigenaardig ingerigt is, ‘ter verlevendiging van Evangelisch geloof en blijdschap’; en hij zou dus dezen titel wel niet onder de geheel onware, maar nogtans onder de wat te veel belovende rekenen.
De orde, waarin sackreuter zijn onderwerp behandelt, is noch die der eeuwen, noch die der tijdvakken, hoewel hij de laatste toch bezigt in eene achteraangevoegde Tijdtafel, waarop de Kerkelijke Geschiedenis in oude, middeleeuwsche en nieuwe verdeeld wordt; maar hij brengt de gebeurtenissen vrij geleidelijk onder zekere hoofdrubrieken, waarin tevens de loop der tijdvakken zoo veel mogelijk gevolgd wordt. Deze hoofdrubrieken, verder wederom onderverdeeld, (dat Ref. hier niet breeder opgeven kan) zijn de volgende: Eerste Deel. Inleiding. I, a. Het leven van jezus. I, b. De Apostelen. II. Eerste Christelijke Ge-
{==46==} {>>pagina-aanduiding<<}
meente. III. Toestand en inrigting der eerste Christelijke Gemeenten. IV. Vervolging der Christenen door de Joden, en ondergang van den Joodschen Staat. V. Vervolgingen der Christenen door de Heidenen. VI. Zegepraal van het Christendom over het Heidendom. VII. Verdere uitbreiding van het Christendom, vooral in Duitschland. VIII. Beperking van het Christelijk gebied door muhamed. IX. Verbastering van het Christendom door partij- en twistzucht, X. door bijgeloof in plegtigheden en leerstellingen, XI. door het monniken- en kloosterleven, XII. door het Pausdom. XIII. Kruistogten. XIV. Voorloopers der Kerkhervorming. XV. Hussiten-oorlog, Boheemsche Broeders. - Tweede Deel. I. Kerkhervorming in Duitschland. II. Belemmeringen van het Hervormingswerk, en zegen van hetzelve. III. Ondernemingen ter bescherming van het Pausdom en ter onderdrukking der Kerkhervorming. IV. Dertigjarige Oorlog. V. Kerkhervorming in Zwitserland, VI. in Frankrijk, VII. in Zweden, Denemarken enz., VIII. in de Nederlanden, IX. in Engeland, Schotland en Ierland. X. De belangrijkste kleinere
partijen in de Christelijke Kerk. XI. De Grieksche Kerk. XII. De Roomsche Kerk na de Kerkhervorming. XIII. De Evangelisch-Protestantsche Kerk.
De Vertaler, onder ons reeds met lof bekend door zijne overbrenging en bewerking van hüffell's Protestantsch Leeraarambt, heeft van de Geschiedenis der Kerkhervorming in ons Vaderland niet ongepast eene meer volledige schets gegeven, dan men van den Duitscher verwachten kon. Hij wilde dit ook met onze latere Kerkgeschiedenis doen, en tevens die der Christelijke Kerk sedert 1835, waar sackreuter eindigt, er bijvoegen; doch vrees voor te groote uitvoerigheid deed hem hiervan afzien, en dit welligt tot eene opzettelijke bearbeiding bewaren, waartoe wij hem wel willen uitnoodigen.
De voorstelling der gebeurde zaken en der handelende personen is hier doorgaans duidelijk, en de stijl gemakkelijk, hoewel juist niet uitstekend schoon, en hier en daar naar het minder bearbeide en platte hellende. Nu en dan

{==47==} {>>pagina-aanduiding<<}
geeft sackreuter wel eens nuttige opmerkingen; maar in het pragmatische tast hij niet diep. - Over het betrekkelijk langer of korter behandelen van sommige partijen der Geschiedenis zou Ref. nog al eens van den Schrijver verschillen; maar ieder heeft zijne wijze van zien, en dus ook van iets meer of min belangrijk te achten, en het is moeijelijk hierin een' ander naar zijn' eigen maatstaf te meten. Intusschen zou Ref. tot eene meer volledig getrouwe voorstelling der Evangelische Geschiedenis wel noodig gevonden hebben, b.v. D. I, bl. 1-41, een meer duidelijk uitkomen van de blijken der stellig Goddelijke zending van jezus en zijne Apostelen, welke hij wel niet zeggen wil dat sackreuter ontkent, hetgeen ook zijn werk in onze vaderlandsche huisgezinnen onbruikbaar zou gemaakt hebben, maar toch niet klaar genoeg op den voorgrond zet. - In eene pragmatische behandeling der geschiedenis van constantijn den Grooten had Ref. meer verwacht over den invloed van het verheffen van de Christelijke Godsdienst tot Godsdienst van Staat, en van de ingevoerde kerkpracht; - bij het Mohammedanismus minder lang over de geschiedenis, als hier geen hoofdzaak, maar over den wederkeerigen invloed van hetzelve en het Christendom. - De lange of dorre beschrijvingen van lang vergelene zoogenaamde ketterijen, in de 9de hoofdrubriek van het Iste Deel, zou men gaarne bekort zien; daarentegen leest men aldaar met genoegen zeer goede opmerkingen over augustinus en zijne leer, en in de 10de die over de beeldendienst en sommige andere bijgeloovigheden; maar wederom voor eene meerdere uiteenzetting van het goede en het kwade van het monnikenleven, onder de 11de vermeld, zou men de voorgaande lange beschrijving van de kluizenaars en monnikenorden gaarne wat ingekort zien; zoo ook die van de Kruistogten, in vergelijking van de korte opgave hunner belangrijke
gevolgen. - Jammer is het over 't geheel, dat sackreuter, bij het te regt gispen van de verbasteringen, niet altijd genoeg tot den oorsprong opklimt, daardoor ook wel eens het goede niet genoeg opmerkt, dat er bij het gebrekkige aanvankelijk

{==48==} {>>pagina-aanduiding<<}
althans nog in was, en zelfs in sommige nog gedeeltelijk blijft bestaan. De leer van het vagevuur, b.v., zou Ref. niet onbepaald (met sackreuter, bl. 203) aan de winzucht der Priesters durven toeschrijven: het was, meent hij, eerst eene poging van den menschelijken geest, om zich den overgang uit deze in eene toekomende wereld eenigzins begrijpelijker voor te stellen; en hadde men dit nu maar als Christelijk philosophema beschouwd en gelaten, en het niet zoo grof zinnelijk voorgesteld, dan ware er nog geen kwaad bij geweest; doch nu decreteerde men dit verzinnelijkte philosophema tot een kerkelijk dogma; en vervolgens schiep men uit dit kerkelijk dogma eene winstgevende trafiek; en nu te regt hinc illae lacrymae!
De Kerkhervorming, waarmede het tweede Deel begint, is over 't algemeen zeer wel, en in sommige opzigten zelfs beter dan het vorige behandeld, waarbij evenwel onder hare zegeningen haar invloed op de overige Christelijke Kerk wel meer onderscheiden had mogen opgemerkt worden. - Ook de geschiedenis der kleinere Protestanische Kerkgenootschappen vindt men hier vrij wel beschreven, bijzonder die der Remonstranten, der Hernhutters (hoewel wat lang), der Socinianen, maar meest bij allen zonder beoordeeling. Doch wanneer de Schrijver verhaalt, dat er Gemeenten van Kwakers en van Socinianen in de Nederlanden zijn, dan betwijfelt Ref. hiervan de waarheid: eene Kwakers-gemeente heeft wel in vroegere jaren te Amsterdam, Rotterdam, en elders misschien, bestaan, doch ze zijn, zoo Ref. zich niet bedriegt, te niet geloopen; maar Socinianen zijn ten minste in de oude Republiek niet geduld geweest, en ook thans bestaat er geene Gemeente onder dien naam. - Zoo is het mede onbegrijpelijk, hoe de Schrijver, bl. 369, zeggen kan, dat ‘in de vereenigde Nederlanden de Roomschen het geloof der Jansenisten aannemen’: verre van daar! deze laatsten maken hier, in vergelijking der overige Roomsch-Katholieken, slechts een klein kuddeken uit. - Van het Grieksche Kerkgenootschap, en met name van de Russische Kerk, vindt men hier een goed overzigt. - Wonder

{==49==} {>>pagina-aanduiding<<}
daarentegen is het, dat sackreuter geen de minste melding maakt van de vorderingen, die men, ten opzigte van den ganschen omvang der Godgeleerde wetenschappen, in de Protestantsche, en zelfs gedeeltelijk in de Roomsch-Katholieke Kerk, sedert omstreeks de laatste helft der 18de Eeuw, gemaakt heeft; geen melding ook van de aanvallen op Godsdienst en Christendom, gedurende dit tijdperk, in Engeland, Frankrijk, Duitschland en elders, noch ook van de verdediging derzelve in diezelfde landen; geen melding, eindelijk, van de onderscheiding der Godgeleerden in Supranaturalisten en Rationalisten, die vooral in Duitschland kenbaar is: ja over 't geheel is de nieuwste Kerkgeschiedenis hier zeer onvolledig behandeld en laat veel te wenschen over. - De artikels over de Zendeling- en Bijbelgenootschappen zijn mede vrij kort en oppervlakkig; maar de korte aanmerkingen over de eersten, bl. 445, bevattende eene waarschuwing tegen verscheidene verkeerdheden in de denk- en handelwijze der Zendelingen, zijn zeer waar, en voor uitbreiding vatbaar; gelijk ook andere waarschuwingen of opmerkingen omtrent de Bijbelgenootschappen hier niet overtollig zouden zijn. - Eindelijk werpt sackreuter, bl. 448-451, de vraag op, waar de ware, alleen zaligmakende Kerk van christus is; en beantwoordt haar zoo, door het opgeven van zekere kenmerken, dat men, al zegt hij het niet, er de slotsom uit opmaken moet: De Protestantsche Kerk is alleen de ware Kerk, dus de overige de valsche; en zoo is het al wederom: Iliacos intra muros peccatur et extra.
Bij enkele gebreken in stijl, taal en correctie wil Rec. thans niet stilstaan, maar zijne beoordeelende aankondiging besluiten met de opmerking, dat de lezing van dit werk hem op nieuw overtuigd heeft, dat het gansch geen gemakkelijke taak is, eene Kerkelijke Geschiedenis pragmatisch en practisch voor beschaafde leeken van dezen tijd zamen te stellen, als waarin de veelvuldigheid en verscheidenheid der voorkomende zaken de taak zeer moeijelijk maakt, en eene bloote compilatie niet genoegzaam is, en dat het voorhanden zijnde werk, hoe veel goeds er ook

{==50==} {>>pagina-aanduiding<<}
van te zeggen zij, dit moeijelijke problema op verre na niet volledig opgelost heeft.





Disputatio Theologica de Jesu, e Virgine Maria nato, quam - pro gradu Doctoratus - in Academia Rheno-Trajectina - publico ac solemni examini submittit Johannes Jacobus van Oosterzee, Roterodamensis. Traj. ad Rhen. typis mandaverunt Schultze et Voermans. 1840. Formâ 8vâ. Pagg. XV, 230. f 1-60.

De Eerw. van oosterzee, Kandidaat tot de H. dienst bij de Hervormden, heeft met deze Godgeleerde Verhandeling de waardigheid van Theologiae Doctor aan de Utrechtsche Hoogeschool verkregen en verdiend. Is het onderwerp gewigtig, niet minder belangrijk is de wijze van behandeling, als door welke geheel uitkomt, welke vorderingen de jonge Doctor in de Kerkelijke Geschiedenis, de Uitlegkunde des Bijbels en verdere wetenschappen der Godgeleerdheid gemaakt heeft.
De uitvoerige Inleiding, (p. 1-53) doet, zoo beknopt dit geschieden kan, onderzoek naar hetgeen aangaande dit onderwerp ten verschillenden tijde de Christelijke Kerk bepaald heeft. Het onderzoek begint, § 1, vóór het Concilie van Nicaea (325). Hier komt voor het gevoelen der eerste Christenen; de bestrijding van dit gevoelen; verdediging van hetzelve, en de slotsom is, dat de buitengewone geboorte des Heeren uit de Maagd maria, reeds vóór het jaar 325, aangenomen, verworpen, verdedigd, vastgesteld, vermeerderd en ontwikkeld is geworden. Hierop zet § 2 dit onderzoek voort (325-745). Uit dit onderzoek blijkt, dat dit tijdperk reeds een groot verschil van gevoelen met het vorige heeft opgeleverd, alzoo nu reeds het gevoelen, aangaande de buitengewone geboorte des Heeren, bijna algemeen was erkend, door sommigen opgesierd, door anderen met gewigtige stukken in verband gebragt, en door weinigen zelfs ellendig misvormd. Van johannes damascenus begint § 3 een nieuw onder-
{==51==} {>>pagina-aanduiding<<}
zoek, dat voortgezet wordt tot op de Hervorming. ‘Van johannes damascenus begint (van oosterzee) daarom geen nieuw tijdperk, omdat door hem of ten zijnen tijde het gevoelen aangaande die geboorte des Heeren groote verandering heeft ondergaan. Niet ongepast heeft hij het geoordeeld, met den man te beginnen, die op zichzelven in de Godgeleerdheid groote verdiensten had, en niet te onregte gezegd wordt den tijd der Scholastieken te hebben voorbereid.’ - Van 1517-1648 geeft § 4 verslag van de Hervorming tot de zoogenoemde Engelsche Deïsten. Het slot van dit onderzoek tot op den laatsten tijd vindt
men § 5. Het spreekt van zelve, dat wij alles tot in bijzonderheden niet kunnen of mogen aanstippen. Geheel zwijgen wilden wij ook niet, daar het medegedeelde dient, om het belangrijke dezer Inleiding te doen gevoelen; want, ofschoon uitvoerig als Inleiding voor dit Proefschrift, is al het geschrevene zoo beknopt, dat wij bij ontleding het stuk zouden verminken, indien niet het grootste gedeelte werd medegedeeld. - De Inleiding geeft nog met weinige woorden het plan der Verhandeling op (p. 54): Eerst zullen wij de gewijde verhalen ophelderen, ten tweede verdedigen, en eindelijk het gewigt van derzelver inhoud ontwikkelen.
Het eerste deel (Pars I) verklaart de beide Evangelische verhalen, aangaande de buitengewone geboorte des Heeren, matth. I:18-56 en luc. I:26-38, pag. 56-90. ‘Zooveel mogelijk heb ik getracht (pag. 89) beide de verhalen kortelijk te ontvouwen. Hierom heb ik mij voorgesteld dit alleen op te helderen, wat met ons onderwerp in naauw verband staat, en hetgeen hiermede minder in aanraking komt slechts even aan te roeren. - Het oogmerk toch van mijn schrijven was niet eene aaneengeschakelde en volledige opheldering te leveren, maar slechts grondslagen te leggen, waarop ons onderzoek zich zou kunnen vestigen.’ Dit alles is door ons bevonden waarheid te zijn; ofschoon wij, ook bij die kortheid, meer dan één bewijs hebben opgedaan van die echte en hechte uitlegkunde des Bijbels, welke dat laxe in onbepaalde en

{==52==} {>>pagina-aanduiding<<}
als bij de gis gestelde zorgvuldig wil vermeden hebben, dat helaas! het vroegere Dogmatismus en het latere philosopheren niet schijnen te kunnen ontberen. Eene enkele vraag slechts bij dit gedeelte der Verhandeling. Zou matth. I:18 niet het best te verklaren zijn uit den vorm van het geschrift, waaruit dit gedeelte van mattheus Evangelie schijnt ontleend te zijn? Het geslachtboek vindt men vs. 1. Zou dan niet vs. 18 eene meer vrije vertaling zijn van hetgeen in dit Boek als onderdeel voorkomt (*)? Deze lezing γένεσις vindt ook daarin eenige aanbeveling boven γέννησις.
Het tweede deel (Pars II) loopt van pag. 91 tot 196, en behelst eene verdediging van hetgeen den inhoud uitmaakt der opgehelderde verhalen. Tweederlei taak heeft zich van oosterzee hier ter behandeling opgelegd. Vooreerst onderzoekt hij, welk gezag aan beide de verhalen aangaande het behandelde onderwerp moet worden toegekend. Ten tweede worden gehoord, gewogen en wederlegd de bedenkingen, die gewoonlijk tegen den inhoud dier verhalen worden ingebragt. Dit tweede deel splitst zich dus van zelve in twee hoofdstukken. Caput I behandelt, in drie afdeelingen, 1o. de echtheid dier verhalen, 2o. derzelver wezenlijk geschiedkundig karakter, 3o. eindelijk derzelver geloofwaardigheid. Hiermede wordt volbragt, wat als taak in de eerste plaats was opgenomen. Sect. I vindt men overwogen de uitwendige getuigenissen voor en tegen; zoo ook de inwendige, welke de hoogere kritiek gewoon is aan te voeren. De slotsom is, dat uit den stijl of den inhoud dier verhalen geene bewijzen tegen de echtheid dier verhalen worden ontleend. Integendeel bewijzen zij veeleer derzelver echtheid. Sect. II wijst aan het wezenlijk geschiedkundig karakter dier verhalen, pag. 101-136. Na beknopte opgaaf van het gevoelen der ge-
{==53==} {>>pagina-aanduiding<<}
nen, die ook in deze verhalen het Mythische ontdekt hebben, betoogt de Schrijver, dat de oorsprong van dergelijke Mythe met geene waarschijnlijkheid kan worden afgeleid, of uit de denkbeelden der Joden aangaande den Messias, of uit gelijksoortige verhalen in het O.V., of uit de Mythen en Fabelen der ongewijde oudheid. Hierop toont hij aan, dat de verhalen zelve niets behelzen, waardoor men genoodzaakt wordt hierin Mythe te erkennen. Zonder grond beroept zich
strauss op het verband dier verhalen met Apokryfe Evangeliën, op de Engelenverschijningen in onze verhalen voorkomende, op de strijdigheid dezer verhalen met de wetten der natuur. Daarop wijst van oosterzee het geschiedkundig karakter dier verhalen aan, door opmerkzaam te maken op het oogmerk der beide Schrijvers, op den tijd van derzelver ontstaan, op derzelver vorm, en eindelijk op de wijze, hoe de lezers, bij de minste opmerkzaamheid, maar onbevooroordeeld, dezelve gewoonlijk opvatten. Sect. III handelt over de geloofwaardigheid dier berigten. ‘Van zelve blijkt het, (pag. 137) dat dergelijk onderzoek meer door gissen, dan door stellen en bewijzen, kan worden voortgezet. Daarom moet men echter aan deze verhalen geen geloof weigeren. Wie heeft toch ooit hetgeen de Classische Schrijvers hebben verhaald verworpen, waar aangaande derzelver bronnen niets met zekerheid bekend is?’ Om beknopt op te geven, wat in deze afdeeling te vinden is, dient het volgende. Eerst wordt iets in het midden gebragt over de bronnen dier verhalen. Vervolgens wordt de inhoud dier berigten beschouwd, als van dien aard, dat, zoo dezelve niet waar zijn, niemand begrijpen kan, hoe het is bijgekomen, dat de Apostelen zich zoo iets hebben voorgesteld, als ook waarom zij dit in dien vorm en op die wijze vermeld hebben. Eindelijk worden de schijnstrijdigheden vermeld, de wijze hoe alles te vereffenen is voorgedragen, en dit alles aangewend, om daaruit vooral een gewigtig bewijs voor de geloofwaardigheid dier berigten te ontleenen. - Caput II houdt zich onledig met de wederlegging der bedenkingen, deels van uitlegkundigen aard,

{==54==} {>>pagina-aanduiding<<}
deels gelegen in het stilzwijgen van jezus en de Apostelen. Hierbij wordt iets gevoegd over eenige plaatsen van het N.V., waar op die geboorte des Heeren zou kunnen schijnen gedoeld te worden.
Het derde deel, (Pars III) pag. 197-226, overweegt het belang en gewigt van het onderwerp in driederlei opzigt, voor de Geschiedenis, voor de Dogmatiek, voor de Moraal. Doch dit zullen wij niet verder ontwikkelen. Het bovenstaande zal wel voldoen, om het belang van deze Verhandeling genoeg te doen uitkomen. Taal en stijl beantwoorden aan het stuk, en de uitvoering verdient ook aanprijzing. Nog enkele druk- en schrijffouten, behalve de reeds aangeteekende, hebben wij ontdekt, maar van te weinig belang, om die hier aan te stippen.
De geleerde Schrijver, die getoond heeft voor zijne taak berekend te zijn, vinde spoedig, als Bedienaar van het Evangelie, gelegenheid, om zijne niet geringe talenten aan te wenden tot heil van medestervelingen, en zoo, door zijnen Evangelieärbeid, eene eere te zijn van christus, nog meer en in edeler zin, dan hij dit reeds is van de Leermeesters, die tot zijne vorming hebben medegewerkt!





Vruchten van den boom der kennis des goeds en des kwaads. Een Verhaal door H. Polman, Anth. zn., in leven Onderwijzer in de Godsdienst en Krankbezoeker te Haarlem. Te 's Gravenhage, bij K. Fuhri. 1840. In gr. 8vo. VIII en 334 bl. f 3-30.

Er zijn weinige menschen, die in hunnen kring zooveel nut stichten, als de schrijver van dit boek bij zijn leven in den zijnen heeft gedaan. Oorspronkelijk bestemd tot eenen eenvoudigen ambachtsman, had hij geheel zichzelven gevormd, en door onvermoeide werkzaamheid zich eene mate van kennis verworven, waarover menig Godgeleerde zich niet behoefde te schamen. Rec., die den braven man veel bij gerucht en ook eenigzins in persoon heeft gekend, zegt niet te veel, wanneer hij beweert, dat zelden of nooit

{==55==} {>>pagina-aanduiding<<}
een onderwijzer in de Godsdienst zooveel invloed op de jeugd zijner woonplaats heeft gehad. Honderden van kinderen waren aan zijn onderrigt toevertrouwd; alle scholen stonden voor hem open, en op allen kwam hij op gezette uren, om onderwijs in de bijbelsche geschiedenis te geven. Met reikhalzend verlangen zagen de kinderen die uren te gemoet; zij hingen aan de lippen des verhalers, die de aandacht der kleinen wist te boeijen, en wiens levendige voorstelling de verhaalde zaak voor altijd in het geheugen prentte. Kinderen en jongelieden van allerlei gezindte, van elken rang en stand, deelden in zijn onderrigt, niet enkel waar het de geschiedenis des Bijbels betrof, maar ook daar, waar het de waarheden onzer gezegende Godsdienst gold, en verlichte, heldere begrippen waren de vruchten van zijn onderwijs, dat vooral ook strekte, om goede zaden van godsvrucht en zedelijkheid uit te strooijen. Zoo genoot de waardige man de algemeene achting en liefde zijner stadgenooten; en toen hij zijn nuttig en werkzaam leven, helaas! ook voor hem rijk aan beproevingen, eindigde, was de droefheid groot, en gevoelde men, dat zijne plaats niet ligt weder volkomen zal worden vervuld.
Tot dezen opregt gemeenden lof voelde Rec. zich gedrongen, toen hij zich nederzettede, om eene aankondiging te schrijven van het werk des waardigen overledenen, welks titel aan het hoofd dezes staat. Te meer wenschte hij dien lof te laten voorafgaan, omdat hij door onpartijdigheid genoopt wordt, om over het boek zelf een minder gunstig oordeel te vellen. Het doet hem leed om de nagedachtenis van den man, die zoo veel goeds en nuttigs heeft verrigt, wiens naam door de dankbaarheid van menigen leerling nog dikwijls zal worden genoemd, en aan wiens groote bekwaamheden hij gaarne regt laat wedervaren. Doch dit alles mag Rec. niet weêrhouden van te betuigen, dat hij gewenscht had, dat deze Vruchten van den boom der kennis het licht niet hadden gezien. Het talent des schrijvers lag daar niet. Zijne geheele opleiding, de kring, waarin hij verkeerde, zijn geheele zijn en wezen maakten hem ongeschikt tot het bearbeiden van dergelijk

{==56==} {>>pagina-aanduiding<<}
eene stoffe. Hij kende daartoe de verschillende kringen des maatschappelijken levens niet genoeg, en had, door zijnen stand en zijne betrekking, ook door zijne ondervindingen misschien, van vele zaken en personen eene zeer eenzijdige beschouwing. Reeds het hoofddenkbeeld van het geheele werk, het gebrek, waartegen de schrijver te velde trekt, is niet het algemeene gebrek van onzen tijd; veeleer is het tegendeel het geval. Het is hier eene moeder, die aan haren eenigen zoon eene overdrevene, geheel verkeerd gewijzigde godsdienstige opvoeding geeft, waardoor deze veel godsdienstkennis, veel uitwendige, maar weinig innerlijke godsdienstigheid verkrijgt. Hij wordt geheel buiten de wereld gehouden, opdat hij zelfs door de kennis van het kwaad niet zal bezoedeld worden. Het verkeerde van zulk eene handelwijze, en de rampzalige gevolgen voor de godsvrucht en deugd van een jongeling, te doen gevoelen, is de strekking van dit verhaal. Maar is niet veeleer een tegenovergesteld gebrek algemeen; en mist het boek daardoor niet zijn doel? Doch daarenboven, de wijze van behandeling laat veel te wenschen over. Vele van de schilderingen getuigen van des schrijvers ongeschiktheid voor zulk eene taak. Mevrouw l'etranger en de haren zijn onnatuurlijk; zoo is en was die soort van menschen niet. Julie is te grof onkiesch, het verhaal der verleiding te plat en te naakt. En zoo zouden wij vele aanmerkingen kunnen maken. Enkele gesprekken, gelijk die van van veere, zijn uitstekend. Doch het geheel is mislukt. Het zou van de bekwaamheid des schrijvers zeer verkeerde gedachten kunnen doen opvatten. Het is jammer, dat polman dit boek geschreven en voor den druk bestemd heeft; zijn roem kan er niet bij winnen: maar Rec. vertrouwt en is overtuigd, dat, als dit boek lang is vergeten, de naam van den edelen man bij velen nog in gezegend aandenken zal zijn, als die van eenen geliefden, hooggeschatten
leermeester, eenen braven, ijverigen, getrouwen arbeider in den wijngaard des Heeren!






{==57==} {>>pagina-aanduiding<<}

Handboek ter erkenning en genezing der Kinderziekten enz. van Dr. J.C.G. Jörg, door B.B. de Boer, Med. Chir. et Art. Obst. Doctor. IIde Deel. Te Leeuwarden, bij L. Schierbeek. 1840. In gr. 8vo. 557 bl. (*) f 5-40.

In het eerste Deel van dit belangrijk werk werd de vrucht en het kind natuurkundig nagegaan en werd de diaetetische behandeling van het laatste overwogen. De afwijkingen en ziekten, aan welke de vrucht reeds in den schoot der moeder onderhevig en hoe het leven des kinds reeds onder en bij de geboorte bedreigd wordt, waren het onderwerp der 3de en 4de Afdeeling. Het tweede Deel, niet minder uitvoerig bewerkt, beschouwt in eene 5de Afdeeling de ziekten, waaraan het kind in het eerste tijdperk van deszelfs leven na de geboorte onderhevig is, en derzelver behandeling. In de 6de en 7de Afdeelingen worden de ziekten overwogen, welke het kind gedurende het tweede en derde levenstijdperk overvallen, en derzelver behandeling. Onder het eerste tijdperk verstaat de Schrijver den tijd, dien het kind als zuigeling doorbrengt. Het spreekt van zelf, dat er ziekten zijn, uit den aard der verrigtingen geheel en alleen aan dit tijdperk toebehoorende; er kunnen echter bij hetzelve ook ziekten ontstaan, die den mensch ook in de verdere tijdperken overkomen. De omvang van het tweede tijdperk is niet zoo gemakkelijk te bepalen; beide zamengenomen strekken zich uit tot den tijd, dat die belangrijke ontwikkeling begint, waardoor de beide geslachten zich zoo scherp scheiden. Wil men tusschen beide eene grensscheiding vaststellen, dan zij die omtrent het zevende of achtste jaar.
Wat den inhoud van dit Handboek betreft, wij kunnen niet anders zeggen, dan dat wij over dit, het praktische gedeelte vooral, voldaan zijn. De natuurkundige beschouwing van het kind wordt niet voorbijgezien, en daaruit

{==58==} {>>pagina-aanduiding<<}
vloeijen vele goede wenken voort. Mogten zij slechts behartigd worden! Hoe juist redeneert de Schrijver, Hoofdst. 32, bl. 135, over de oorzaken van eene gebrekkige, verzwakte spijsvertering! Hoe menigwerf gebeurt het, dat de voedingsmiddelen noch in een quantitatief noch in een qualitatief opzigt doelmatig toegediend worden! Zeer juist zijn de aanmerkingen over den gewaanden schadelijken invloed van het zoogenoemd tandenkrijgen. Die arme tanden staan overal in den weg; zitten (om met de bakers, en ook met sommige geneeskundigen, wier horizon wat begrensd is, te spreken) het kind op de borst, in de keel en waar niet al! Indien men, met den Schrijver, bl. 136, de zaak naauwkeurig onderzocht, men zou, wanneer kinderen aan deze zoogenaamde diarrhoeën ten gevolge der tandwording lijden, zeker de teekens van onvolkomene spijsvertering ontdekken. Evenzeer is der behartiging waardig hetgeen de Schrijver zegt, § 443, over de wijzigingen, welke de eigendommelijke gesteldheid van het zenuwgestel in de ziekten der kinderen te weeg brengt. Daar wordt een woord op zijn pas gezegd omtrent de aanwending van moschus, opium, liquor c.c. succinatus en soortgelijke nervina en antispasmodica; de Schrijver had er het blaauwzuur ook nog kunnen bijvoegen. Wij willen over deze § en de volgende niet verder uitweiden, maar bevelen ze des te dringender ter lezing en herlezing aan. Niet alleen bij kleine kinderen, door een groot gedeelte van den kinderlijken leeftijd zelfs blijft het zenuwstelsel gevoelig, of, zoo als de Schrijver zegt, nemen belangrijke ziekten spoedig een nerveus karakter aan, terwijl het niet minder gevoelige vaatstelsel de ontstekingachtige diathesis begunstigt. Desniettegenstaande zijn er, die naar valeriaan en kamfer tasten; en zoo veranderen congestiën naar de hersenen in hersen- of
hersenvlies-ontstekingen. Loodwit tegen de ontvelling aan te wenden, staat gelijk met het kind aan eene loodvergiftiging bloot te stellen, bl. 24. Uit deze enkele proeven kan men opmaken, in welken geest dit boek geschreven is. Wij kunnen, van wege de algemeene strekking van dit Tijdschrift, niet wel in meerdere

{==59==} {>>pagina-aanduiding<<}
bijzonderheden treden, om ook hier en daar enkele bedenkingen te opperen. Als eene algemeene moge gelden, dat wij van wege de nuttige strekking gaarne het werk beknopter hadden gewenscht; daartoe had welligt de Vertaler wel kunnen medewerken: het zou daardoor welligt in meerdere handen gekomen zijn. Intusschen de kinderpraktijk blijft maar al te veel in de handen van onbevoegden. Een talrijk kroost en de behandeling van vele kinderen geven noch aan moeders noch aan bakers de noodige kennis, en althans mogen zij als onbevoegden beschouwd worden, wanneer zij verder gaan dan het diaetetische. Wierd daarvoor slechts behoorlijk zorg gedragen, veel geneeskundige hulp zou overtollig worden. Maar dan wierden ook de kinderen overeenkomstig de Natuur behandeld, en wat wierd er dan van de geleerdheid gerijpt uit de ervaring, waarmede de onbevoegden nog meer schermen dan de bevoegden; want wie zal bedenkingen inbrengen tegen het Ik der ervaring? Het is dan alsof vroeger, in het nog monarchale Spanje, de Vorst schreef: Ik de Koning.
Omtrent de vertaling meenen wij te moeten opmerken, dat te vele Duitsche uitdrukkingen gebezigd zijn. Wij willen gaarne toestemmen, dat, bij de verwantschap van beide talen, eene zuivere vertaling moeijelijk wordt; Germanismen kunnen en behooren echter vermeden te worden. Ziehier eenige voorbeelden: Bl. 4. tot zeer snelle bloedbeweging vervoerd, voor aangezet of geprikkeld. Bl. 8. mede bekomen, voor gebruiken. Bl. 65. te sterke opdrijving des buiks, voor opzetting. Bl. 67. is afwijzing voor afwijking voorbijgezien. Bl. 99. beduidend verminderen, voor aanmerkelijk. Bl. 101. is, achter toevlugt, genomen weggelaten. Bl. 102. in gebruik roepen, voor gebruiken of bezigen. Bl. 418: Wil het iemand de hand reiken, enz. is niet duidelijk. Even min bl. 528: Draagt het roodvonk te zeer het ontstekingskarakter, en dreigt het hevige vuur eene ontsteking in eenig inwendig belangrijk ingewand, enz. Deze weinige aanteekeningen zouden nog met zeer vele kunnen vermeerderd worden. Mogt de Ver-
{==60==} {>>pagina-aanduiding<<}
taler zich over eenen herdruk verheugen, dan onderwerpe hij vooraf zijn werk aan eene scherpe kritiek.


Verzameling van eenige Vraagstukken ter toepassing van het geleerde in de beginselen der hoogere Meetkunst, Differentiaal en Integraalrekening. Door Alex Walraven. Met 63 Figuren. Te Groningen, bij M. Smit. 1840. In gr. 8vo. 31 bl. f 1 - :

Er is in den laatsten tijd voor de beoefenaars der wiskunde veel gedaan. De werkzame en verdienstelijke j.r. schmidt, Lector voor de Wiskunde aan de Artillerieen Genieschool, gaf aan zijne kweekelingen eenen completen cursus voor de wiskunde; de kundige h. straatman verrijkte dezen cursus met zijne vraagstukken en oefeningen ter toepassing van het geleerde in de beginselen der meetkunst, stelkunst, goniometrie en trigonometrie; de Heer walraven wil door eene verzameling van vraagstukken, ter toepassing van het geleerde in de beginselen der hoogere meetkunde, differentiaal- en integraalrekening, het nog ontbrekende aanvullen. De bedoeling van den Schrijver is goed, ofschoon dan ook de werken van schmidt over de hoogere meetkunst, differentiaal- en integraalrekening met een genoegzaam aantal voorbeelden voorzien zijn, en men dus aan vraagstukken van dien aard minder behoefte had. De vraagstukken, in het boekje van den Heer walraven voorkomende, zijn intusschen zeer geschikt ter oefening, en wij wenschen den Schrijver de ervaring toe, dat vele leerlingen hunne krachten op de hier voorkomende beproeven. Wij hebben ons de moeite gegeven, de formulen voor de voornaamste kromme lijnen, in de hoogere wiskunde voorkomende, welke de Schrijver gemakshalve bijeenverzameld heeft, en welke de vraagstukken voorafgaan, naauwkeurig na te gaan en uit te werken, omdat het ons voorkwam, dat in eene verzameling van formulen, den leer-
{==61==} {>>pagina-aanduiding<<}
ling voor zijn gebruik aangeboden, vooral geene fouten mogen geduld worden. Het spijt ons te moeten zeggen, dat de verzameling van formulen, hier voorkomende, nog al wat te wenschen overig laat. Vooreerst is de uitvoering slordig; verscheidene exponenten staan niet op hunne plaats, hetwelk den minder geoefenden leerling noodwendig in twijfel
moet brengen; ook zijn de verklaringen niet duidelijk; maar, hetgeen erger is, en den uitgever niet kan geweten worden, er worden fouten in gevonden. Wij zullen de meest in het oog loopende kortelijk aanwijzen. In de formulen voor de conchoïde is de uitdrukking van het eerste differentiaal-quotient niet goed; terwijl men bij de uitdrukking voor den inhoud wel had mogen zeggen, tusschen welke limieten geïntegreerd is geworden. Bij de behandeling der logarithmische kromme is de formule voor den boog niet goed; de constante schijnt hier bepaald te zijn voor X = 0 of y = 1. Opmerkelijk is het, dat dezelfde fout in de integraalrekening van schmidt gevonden wordt; zoodat wij hieruit en ook uit den vorm der overige formulen mogen besluiten, dat de Schrijver voornamelijk de werken van scmidt geraadpleegd heeft. Dit zoo zijnde, had de Schrijver, om zijne eigene woorden te gebruiken, onder de bescheidenlijk opgegevene auteurs, door hem geraadpleegd, ook wel den naam van den verdienstelijken schmidt mogen stellen. Tot de hyperbolische spiraal overgaande, vinden wij voor den inhoud, tusschen de grenzen, door den Schrijver opgegeven, eene andere formule, dan in het boekje is aangewezen; en, zonder ons te veel aan te matigen, durven wij zeggen, dat de hier opgegevene uitdrukking niet goed is. De integraalrekening van schmidt opslaande, vinden wij daar dezelfde formule en dezelfde fout, als ons hier voorkomt. De Schrijver is met de hyperbolische spiraal niet gelukkig; want ook de geintegeerde uitdrukking voor den boog (ofschoon men niet zegt, hoedanig de constante bepaald is) is niet goed: hier ligt de schuld niet bij schmidt, maar bij den Schrijver, die maar blindelings

{==62==} {>>pagina-aanduiding<<}
de aanwijzing van schmidt, ongelukkig naar eene verkeerd uitgewerkte formule, gevolgd heeft. Nieuwe bewijzen van hetgeen wij hierboven reeds gezegd hebben, dat de formulen van schmidt bij uitsluiting niet alleen zijn geraadpleegd, maar overgenomen.
Het hier opgegevene is door ons eenigzins breedvoerig behandeld, ten einde den Schrijver in de gelegenheid te stellen, deze gebreken zoo spoedig mogelijk te herstellen en zijn werk zoo goed en nuttig mogelijk te maken. Gaarne hadden wij onze uitkomsten opgegeven, doch wilden de uitgevers van dit tijdschrift niet met onze formules lastig vallen. Wij mogen ook vertrouwen, dat de Schrijver zonder moeite de waarheid van het door ons gestelde zal inzien, en zelf genoeg in staat is, de veranderingen te maken. Het moeijelijke van het zetten der formules in aanmerking nemende, is de uitvoering, ook wat de platen betreft, goed, en de prijs niet te hoog.





Feestzang, ter gelegenheid van het vijfentwintigjarig bestaan van het Goudsche Departement der Maatschappij Tot Nut van 't Algemeen; door A. van der Hoop, jr. Te Gouda, bij G.B. van Goor. 1840. In gr. 8vo. VI en 22 bl. f : - 50.


Columbus. Een Dichtstuk, door A. van der Hoop, jr. Te Dordrecht, bij van Houtrijve en Bredius. 1839. In gr. 8vo. 116 bl. f 2 - :


Van Speyk. Eene Winterfantasy, door A. van der Hoop, jr. Te Dordrecht, bij van Houtrijve en Bredius. 1840. In gr. 8vo. X en 119 bl. f 2-20.


Napoleon. Een Lied der Toekomst, door A. van der Hoop, jr. Te Dordrecht, bij van Houtrijve en Bredius. 1840. In gr. 8vo. 66 bl. f 2 - :

Zietdaar eene gansche reeks dichtwerken van den vruchtbaren geest van den Heer van der hoop, dichtwerken in stoffe en in vorm zeer onderscheiden, alle nieuwe bewijzen,

{==63==} {>>pagina-aanduiding<<}
dat den Dichter vele gaven zijn verleend, maar toch ook bijna alle ons met een gevoel van teleurstelling vervullende, omdat wij van den zoo begaafden man toch meer volmaakts hadden verwacht. Van der hoop behoort onder die Dichters, die onophoudelijk dichtbundels in het licht zenden, en die door de veelheid hunner stukken toonen, dat hun dichtader gedurig vloeit. Doch die veelheid zelve is een bewijs, dat de bearbeiding hun weinig moeite kost, en dat zij er ook weinig moeite aan besteden. De wijze les van horatius: nonum prematur in annum! wordt door hen niet in beoefening gebragt; en zoo als de regels hunne pen zijn ontvloeid, moeten zij ook onder de oogen des publieks komen.
Maar, welk eene triviale en lage uitdrukking gebruikte Rec. daar, door van regels en eene pen te spreken! Heiligschennis, heiligschennis, die den Dichter ongetwijfeld aan Rec. het verachtelijke: Odi profanum vulgus! zal doen naar het hoofd werpen. Slaat maar de beide laatste bundels op, goedgunstige lezers, zoo gij het verbazend hooge standpunt wilt weten, waarop de Heer van der hoop den Dichter (d.i. zichzelven) meent te moeten plaatsen, en gij zult gevoelen, dat zulke prozaïsche denkbeelden, als pennen en regels, hem ergerlijk moeten zijn. In van speyk, bl. 20-23, wordt ons een Dichter beschreven, waaraan ook onze Dichter in vele (niet in alle) opzigten zich zeker gelijk acht:

In 't diepst zijns boezems blaakt een vlam, 
Die hem omgordt met reuzenkrachten, 


(NB. Welk eene zonderlinge werking van eene vlam, dat zij omgordt met krachten!)

En als hij 't oog ten hemel slaat 
De wareld met haar goed en kwaad 
Als kinderspelen leert verachten. 


of later:

De vlam in ewouts boezem blakend 
Is hooger, heilger van natuur, 
Afstraling van een eeuwig vuur, 
Drift naar verheevner sfeeren hakend, 
Bevruchting van een volle ziel, 
Gevoel van vroeger krachtbeseffen, 

{==64==} {>>pagina-aanduiding<<}

Dat spreekt: ‘wat lot mij ook moog treffen, 
Hoe eindloos diep de menschheid viel, 
Ik wil mijn geest ten hemel heffen!’ 


In één punt verschilt van der hoop verbazend van dezen ewout; want

... nimmer gaf de zwanenveder 
Zijn fantazijen zichtbre vorm! 


Overigens getuigt hij van zijn eigen lied (van speyk bl. 86):

Ook 't mijne is strijd met de aarde en 's warelds lotbestemming; 
't Is eeuwge worstling met een onbedwingbren reus; 
't Is beurtlings hartstochtsdienst en blinde driftsbetemming; 
't Is rustloos streven naar het eind der zielsbeklemming, 
Met de oorlogsvaan ter leus. 


Zie, wie dat begrijpen moge, Rec. verstaat het niet. Het klinkt hem als bombast in het oor; en zoo dikwijls hij dergelijke bombarie bij van der hoop en anderen leest, (want de billijkheid vordert te erkennen, dat het in de mode is bij vele hedendaagsche heele en halve poëten, om den Dichter met zulke sesquipedalia verba boven de wereld en ten hoogsten hemel te verheffen) is het hem, alsof hij een kwakzalver hoort, die zijne eigen waar aanprijst, en denkt hij aan het waarachtige oud-Hollandsche spreekwoord: eigen lof stinkt. Hoe komt het toch, dat de grootste Dichters der oudheid van die fratsen zoo weinig hebben? Toch niet, omdat zij waren, hetgeen anderen zoo gaarne schijnen willen? Toch niet, omdat zij gevoelden, dat hunne werken van hunne dichterroeping en gaven genoegzaam getuigden, zonder dat zij voor zichzelven de loftrompet behoefden te steken, en omdat hunne opvolgers het noodig achten, zelve de wereld te verkondigen, dat zij waarlijk Dichters (en dat wel van den allereersten rang) zijn, hetgeen die wereld misschien zonder deze aankondiging uit hunne werken niet zoo duidelijk zou hebben begrepen? Dikwijls zou Rec. geneigd zijn, om het te gelooven, en altijd is hij geneigd, om die stukken maar over te slaan, wanneer de uitdrukkingen eenigzins mogen verschillen, maar waarvan de zin of onzin altijd op hetzelfde uitkomt.
Doch dat wij van den Dichter tot de dichtstukken over-
{==65==} {>>pagina-aanduiding<<}
gaan. Wij beginnen met een enkel woord over den Feestzang te zeggen. Bij dergelijk eene gelegenheid op te treden, is eene taak; het is althans zelden een onderwerp, dat de Dichter uit eigene vrije verkiezing zou behandelen. Daarenboven is in de laatste jaren de Maatschappij tot Nut van 't Algemeen zoo ontelbare malen bezongen, dat er waarlijk niets nieuws meer van te zeggen valt. De maatschappij is een boom, die eene menigte loten uitschiet; de lof van nieuwenhuizen; algemeene schilderingen van den weldadigen invloed zijner stichting, enz. enz., dat is ook hier, gelijk van zelve spreekt, de hoofdinhoud van het geheele stuk. Overigens komt het Rec. voor, dat de Heer van der hoop hier gevoeld heeft, dat hij voor een groot en gemengd publiek zou spreken, en zich in zijne versificatie daarnaar heeft gevoegd. En wel verre van dit af te keuren, acht Rec. het hoogelijk te prijzen. Deze Feestzang toch wordt oneindig minder ontsierd, dan de overige stukken van onzen Dichter, door die schier onleesbare zamenvoegingen van woorden, waarin hij zich meestal schijnt te verlustigen, en die meer vreemd dan fraai, meer klinkend dan krachtig zijn.
Wij wenden ons van dit kleinere stuk tot de grooteren, en willen om redenen met van speyk beginnen en met columbus eindigen. Zeggen wij een enkel woord over onderwerp, plan, uitwerking. Wat het onderwerp betreft, Rec. acht het niet gelukkig gekozen; het is uitgeput. De heldendaad van van speyk is door groote en kleine Dichters, in langere en korte stukken, sedert 1831, zoo dikwijls bezongen, dat men daarover niet veel nieuws te wachten heeft. Die stukken liggen ook nog te versch in het geheugen, dan dat de belangstelling door eene nieuwe behandeling van dat onderwerp zou kunnen worden opgewekt. Voor 't minst zou Rec. deze keuze dan minder gelukkig moeten noemen, en ondanks alles, wat van der hoop daarover in zijn Voorberigt zegt, komt het hem voor, dat de Dichter zelf dit gebrek levendig heeft gevoeld. Rec. zou dat opmaken uit het geheele plan van dit dichtstuk. Van de zes afdeelingen, waaruit het bestaat, hebben slechts drie betrekking op van speyk; de drie overigen staan niet dan zeer zijdelings met hem in verband. De eerste afdeeling behelst eene hulde aan Amsterdam, wel als de geboorteplaats van den held, maar waarvan toch een groot deel buiten hem omgaat. De tweede is grootendeels toegewijd aan de beschrijving van den

{==66==} {>>pagina-aanduiding<<}
Dichter ewout, die naar Java is getrokken, en, terwijl hij daar Hollands vlag bezingt, door eenen vriend wordt gevonden, naar wiens woning hij zich begeeft, en voor wien hij het gebeurde met van speyk zal bezingen. De drie volgende afdeelingen behelzen dan het lied van ewout; terwijl de laatste den indruk van zijne zangen op zijnen vriend beschrijft, diens vroegen dood enz. Vraagt men, of het een gelukkig denkbeeld is geweest, dat den Dichter tot de invoering van dezen ewout heeft gebragt, dan meent Rec. daarop een ontkennend antwoord te moeten geven. Zij is of geheel doelloos, of zij verbreekt den algemeenen indruk. Is het den Dichter gelukt, den lezer voor ewout belang in te boezemen, zoo verzwakt dat belang natuurlijk de belangstelling voor het hoofdonderwerp des gedichts, van speyk; de lezer hinkt als op twee gedachten; de eenheid van indruk gaat verloren, en, als hij aan het einde komt, zal de vraag zijn, of van speyk, dan of ewout het meest in zijne herinnering leeft. Zoo zou het zijn, indien die ewout een wezenlijk belangwekkend personaadje ware; zoo komt hij intusschen Rec. niet voor; hij is te vreemd aan het stuk; men verwacht hem daar niet; hij houdt den lezer, die naar het eigenlijke onderwerp begeerig is, en wiens geduld reeds door den langen voorzang op Amsterdam is getergd, noodeloos op, en al die bombarie over den Dichter, waarover vroeger reeds gesproken is, helpt niet genoeg, om het belang op hem over te brengen. Het is ook altijd eene gevaarlijke proeve, om quasi de taal van een' ander mede te deelen, en dan den indruk te beschrijven, dien deze maakt. Daar is ook een zonderling kontrast tusschen de beide vrienden in het Besluit. Men hoore een
paar coupletten:

Hier eindigde ewouts lied. Met hooggekleurde wangen, 
En handen, ijskoud, als de handen van een lijk, 
En tranen in het oog, ontwelt door gloedverlangen, 
Vroeg hij 't zijn gastvriend af: boeide u de stroom der zangen 
Ter eere van van speyk? 
 
Heeft u mijn zang bekoord? - De vriend van ewout lachte, 
Terwijl hij in 't krijstal het bruisschend druifsap goot. 
Ja (sprak hij) 't is een daad, dien ik geenszins verwachtte 
Van de eeuw, waarin het goud zoo vaak den moed verkrachtte; 
Van speyk is waarlijk groot! 



{==67==} {>>pagina-aanduiding<<}

Dat lagchen van den vriend voegt zich al zeer zonderling bij die hooggekleurde wangen, ijskoude handen en tranen. Trouwens de vraag van ewout, die om lof bedelt, verdiende een antwoord zoo prozaïsch, als dat van zijnen vriend, die zulk eene daad niet verwachtte! De invoering van ewout is dus, naar Recs. oordeel, doelloos en mislukt.
Wat nu de drie afdeelingen betreft, waarin het eigenlijke onderwerp wordt behandeld, Rec. behoeft niet te zeggen, dat daarin veel voorkomt, wat goed en fiksch is beschreven en behandeld; maar ook daar heeft de Dichter hier en daar, naar zijn oordeel, misgegrepen. Rec. bedoelt den vriendenmaaltijd aan boord van van speyk. Daar laat hij eenen ouden zeekapitein een lied zingen ter eere van Hollands vlag, eenvoudig en wel, maar verre van hoogdravende of wegslepende poëzij, waarin b.v. regels voorkomen als deze:

Leve, leve Hollands vlag! 
Juichte ik aan het feestlijk eeten, 
Naast mijn lieve bruid gezeten. 


Van der hoop heeft waarschijnlijk opzettelijk geen hooger toon aangeslagen; maar hij heeft niet gevoeld, dat de verbazende opgewondenheid van van speyk na dit vlaggelied nu ook volstrekt ongemotiveerd is, en dat geen der lezers daarin deelen kan, die wel koud moeten blijven bij de epische regels, gelijk van der hoop ze noemt, die op het lied volgen, en wier hoogdravendheid bij hen geen weerklank vindt.
Wat nu de versificatie betreft, van der hoop is in dit opzigt genoeg bekend. Hij maakt dikwijls fiksche, gespierde verzen. Het werktuigelijke is hij in vele opzigten meester. Zijne alexandrijnen in de derde afdeeling, de kortere voetmaten bij het overige verhaal zijn doorgaans goed bewerkt. Jammer, dat dikwijls de beeldspraak zoo ongelukkig wordt volgehouden; b.v. bl. 19 wordt gesproken van het dagloon,

Verbeurd in 't vlammend driftenvuur, 
Dat lenterozen vormt tot doornen. 


Vooreerst is de laatste regel op zichzelve reeds onzin; maar dan nog een vuur, dat zulk eene uitwerking heeft! Bl. 22 wordt starrenglans met stofgewemel door rozenbanden zaamgestrikt. Dit zijn slechts enkele voorbeelden, die met vele

{==68==} {>>pagina-aanduiding<<}
zouden kunnen vermeerderd worden. En dat het hier ook niet aan bombast ontbreekt, dat mogen de volgende regelen getuigen:

Dat: hier en verder niet! klonk als een schorre donder 
De moordschare in het oor, en scheen Europe een wonder, 
Toen van het reuzenslot, bij Andwerps wal gesticht, 
Een snellijk zaamgepakte wolk, een bliksemschicht 
Deed flitsen in het rond, die zwangre gloedvolkanen 
In arbeid bracht, wier vlam 't heelal de helsche banen 
Aanschouwen deed, waar langs de tijger van 't verraad 
Den Tuinleeuw overviel in vollen vredestaat. 


Men ontlede deze laatste regels eens! In dergelijke klinkende woorden ligt noch kracht noch schoonheid. Dat de Dichter geen groot botanicus is, ziet men bl. 25, waar hij iemand door palm en cocosblaan laat dringen, even alsof hij door ons kreupelhout heendrong.
Wij komen tot den napoleon. Het besluit, om het lijk van napoleon aan Frankrijk terug te geven, is de aanleiding van dit gedicht; die terugkomst zelve, gelijk de Dichter zich haar in de toekomst voorstelde, de inhoud. Wat zullen wij van dit onderwerp zeggen? Het is zeker in den tijd. Rec. behoort ook niet onder diegenen, die den Dichter zouden toevoegen, bl. 4:

Des werelds banvloek treff' d' ontzinden, 
Die zulk een zangstof uitverkoor. 


De tijden zijn voorbij van schelden en razen tegen napoleon. Hij behoort aan de Geschiedenis, die de grootheid van zijn genie en van zijne daden niet zal voorbijzien, en een onpartijdiger oordeel over hem zal vellen, dan de tijdgenoot heeft kunnen doen. Doch terwijl dat oordeel zijne grootheid van genie zal erkennen, zal het tevens streng, onverbiddelijk streng beslissen over zijne heerschzucht niet alleen, maar ook over zijne dwingelandij. Het zal in hem den man zien, die zich over de middelen niet bekommerde, indien hij zijn doel slechts kon bereiken; die honderdduizenden van menschenlevens aan zijne eergierigheid opofferde, en het geluk en de welvaart van millioenen niet telde. Zulk een man is het onderwerp niet van schier afgodische lofverheffing van den vrijen Dichter. Daar was in dat onderwerp veel, on-
{==69==} {>>pagina-aanduiding<<}
eindig veel, wat in edele en regtvaardige verontwaardiging moest ontsteken, en het denkbeeld: (bl. 9.)

Al dat overwinnen, 
Die macht dank ik mijzelf alleen! 


hetgeen de Dichter de oorzaak van napoleon's diepen val noemt, was niet het eenige, wat voor den waarachtig vrijen, vaderlandschen Dichter den Franschen Keizer strafbaar moest maken. Het moge zoo zijn, en wie zou het ontkennen? dat de binnenlandsche verdeeldheden en twisten

Verrieden Neerlands zeven Staten 
Den vijand van 't beschaafd heelal; 


maar het is onzin en leugentaal, wanneer van de vrijheidlievende onverlaten, alleen belust op Nassaus val, gezegd wordt:

Hun zij de laatre hoon verweten 
Van dwanggareel en slavenketen; 
Maar nimmer aan napoleon! 


Wie aldus de dwingelandij van den Franschen tiran vergoelijkt; (van der hoop noemt hem bl. 55 NB. werktuig en niets meer) wie, de onregtvaardige, willekeurige, schandelijke vernietiging van ons volksbestaan, onze inlijving in het Fransche Keizerrijk, de gruwelijke verdrukking, waaraan het vaderland ter prooije was, vergetende, napoleon als vergoden durft, neen, diens zang kan geen weerklank vinden in het Nederlandsche hart! De treurige waarheid staat met bloedige letteren in 's lands historie geschreven; en wat het vaderland betreft, ook de laatste nageslachten zullen nog den vloek over den geweldenaar uitspreken.
Hoe dichterlijk en gepast dus ook het onderwerp zijn moge, dat van der hoop hier gekozen heeft, de wijze, waarop hij daarbij te werk gaat, kan, zal, in spijt van den Avondbode (18 December 1840) en diens lofbazuining, geen algemeenen bijval vinden. Allen, wie de dagen van napoleon nog heugen, zullen zich daaraan ergeren. Het is jammer, dat de Dichter dit niet gevoeld heeft. Er zijn in zijn dichtstuk anders vele schoone, voortreffelijke plaatsen. Het gronddenkbeeld van het geheele stuk, alsof die teruggave van napoleon's lijk een middel ware tot eenen algemeenen

{==70==} {>>pagina-aanduiding<<}
vrede, willen wij eens daarlaten: de lierzangen, waarin de zaak zelve wordt behandeld, St. Helena, Parijs, de stem des legers, het lied der vrede, zijn fraai; er is gloed en gang in, eene levendige uitdrukking van de gevoelens der daarin voorgestelde personen. Ook in het Requiescat in pace en des Dichters bede zijn uitstekende plaatsen, ofschoon het eerste wel wat overdreven, en het laatste al te lang en op het einde te eentoonig wordt, door het telkens en telkens weder herhaalde: Bewaar de vrede, God!
Wanneer wij in bijzonderheden treden, zoo vindt men ook hier weder veel stoffe tot aanmerking, bij den algemeenen lof, dien Rec. gaarne toezwaait. Daar is ook hier weder veel, dat holklinkende woorden zijn zonder zin. Wat is, b.v. de eigenlijke zin van woorden als deze (bl. 10):

Ziet gij 't, hoe Moskaus vlamvuurjuilen 
Den gorgel boeit van 't krijgsgeschreeuw? 


wat zegt, bl. 15:

Bedwing die gloedversmachting! 
Bedwing haar Dichter in uw borst! 


of is bl. 16 wel veel meer dan klingklang:

Klink dan, mijn harp! stort maatgezangen 
In 't meir der poëzij u uit! 
Blaak, onbevredigd zielsverlangen, 
Bedwongen vlam, dat niets u stuit'! 
Verbreek uw sluizen, hartsbeklemming! 


Doch daar is nog ééne aanmerking, die Rec. niet terughouden mag. Hoe durft van der hoop het wagen, om christus en napoleon als bij elkander te brengen, door van des laatsten Gethsemane en Golgotha te spreken?... Bl. 21:

Geen nietig eiland, door der Vorsten blinden toren 
Den neergestormden reus ter Golgotha beschoren. 


en bl. 23:

Vaarwel Gethsemane, dat als der Vorsten wreker 
Den banneling zoo vaak deed drinken uit den beker 
Van 't levensloopend zieleleed! 


Dat zijn te heilige dingen, om ze alzoo te misbruiken! Als

{==71==} {>>pagina-aanduiding<<}
lamartine bij den dood zijner dochter, van zijn Gethsemané durft spreken, is dit voor het gevoel van Rec. reeds een soort van heiligschennis; maar christus in Gethsemané en op Golgotha - en napoleon op St. Helena.... hoe is het mogelijk, dat iemand daarbij van des laatsten Golgotha spreken kan!
Wij moeten in de laatste plaats spreken over den columbus. De reden, waarom wij dit werk ten slotte noemen, is eenvoudig deze, dat daarin het meeste voorkomt, hetgeen Rec. beviel, en hij gaarne goedkeurende zijn verslag wilde besluiten. Niet dat ook hier niet dingen zijn, die hem minder behagen. Daaronder behoort de Opdragt aan den Russischen Grootvorst. Napoleon is aan den Koning der Franschen (in een Fransch vers) opgedragen. Rec. kan zich met dergelijke doellooze toewijdingen aan Vorsten en grooten niet vereenigen. Hij vindt het beneden den hoogen rang, waarop de Dichters zich zelve plaatsen. Hij herinnert zich, onlangs ergens gelezen te hebben, dat de Keizer van Rusland verzocht heeft, verder van dergelijke Opdragten verschoond te blijven, die niet langer zouden worden aangenomen. Hij schijnt er ook uit ons land mede overstroomd te worden. Waartoe? Waartoe?.... Overigens vindt men ook hier gebreken, als die in de vorige stukken zijn aangewezen, b.v. bl. 50:

Maar wacht u, eer die dag zal lichten, 
De boei, die nog mijn toorn vermant, 
Door hoon of oproerkreet te ontwrichten! 
Dan waart gij aan de wraak verpand. 


Zoo is de episode, waarin alvarez met zijne eedgenooten zamenspant, ongelukkig gekozen, omdat zij volkomen onwaarschijnlijk, ja, onmogelijk is. Op hetzelfde kleine schip, waar columbus zich bevindt, is eene zamenspanning ondenkbaar, waarvan het hoofd sluw heet, en waar men schreeuwt en tiert en zingt, en dus als met geweld het geheim aan aller oor verraadt. Zie bl. 35 en verv.
Dat is eene fout in plan en uitwerking beide. Doch voor het overige is hier de stof belangrijk, wèl gekozen, dichterlijk, geschikt tot afwisselende tooneelen, en van der hoop heeft van het schoone onderwerp veelzins goed partij getrokken. Reeds de aanvang is in den goeden trant. De

{==72==} {>>pagina-aanduiding<<}
beschrijving van het vertrek der schepen, de terugblik op de vroegere geschiedenis van columbus, de schildering, hoe het denkbeeld der wereldontdekking in hem oprees en versterkt en bevestigd werd, dat alles is regt goed, meestal eenvoudig en zonder die gewaande verhevenheid, die zich bij van der hoop zoo dikwijls in verba sesquipedalia vertoont. Ook in de volgende afdeeling, Land! is zoo wel de aanvang, als de teekening van den peinzenden zeeheld, gelukkig. Ook het denkbeeld van columbus droom doet eene goede uitwerking, ofschoon de Dichter zich daar weder op sommige plaatsen (b.v. bl. 64. No. V) tot de groote hoogdravendheid en daardoor tot bombast heeft laten verleiden. De Ode aan het slot heeft evenwel vele zwakke plaatsen; zij is te lang, en had liever met eenige weinige coupletten het geheel moeten besluiten. Doch desniettegenstaande vindt Rec. in den columbus veel schoons, en prijst het elken beminnaar van poëzij volmondig ter lezing aan. Het is een bewijs, gelijk trouwens ook de beide andere uitvoerige stukken, ondanks hunne gebreken, dit op menige bladzijde staven, dat van der hoop waarlijk Dichter is, dat het hem noch aan gevoel, noch aan verbeelding, noch aan heerschappij over de taal ontbreekt. Had hij een streng en oordeelkundig vriend, aan wien hij zijne stukken vóór de uitgave ter toetsing gaf, die hem onverbloemd en onverholen hier de leemten, elders de te groote weelderigheid van zijnen dichtgeest, die waterloten vormt, ginds het holklinkende en bombastische aantoonde, en wilde hij naar diens raad verbeteren en beschaven, hij zou meer dan goede stukken kunnen leveren, maar - zij zouden niet zoo talrijk worden.
De uitgevers van de drie laatste boekdeeltjes hebben voor eene goede uitvoering gezorgd. Die van van speyk is het minste; die van columbus zeer net, met eene fraaije plaat; die van napoleon buitengemeen prachtig.
Rec. eindigt hier zijne aankondiging. Is zij niet overal gunstig geweest, de Dichter ziet toch, dat hij het der moeite waardig heeft gerekend, om zijne stukken naauwkeurig te beschouwen. Dat zij hem een bewijs, dat hij ze boven het gros verheven acht; dat hij het daarvoor houdt, dat van der hoop nog beter zou kunnen leveren, en met dat doel hem op het gebrekkige opmerkzaam maakte. Ook voor andere onzer Dichters zijn hier en daar aanwijzingen te vinden, die zij ter harte mogen nemen. Of is het zoo, gelijk men

{==73==} {>>pagina-aanduiding<<}
dikwijls beweert, dat de Dichters te kitteloorig zijn, om aanmerkingen te hooren en zich ten nutte te maken, en dat zij van niets anders dan vergoding willen weten? In dat geval blijft iedere aanwijzing van gebreken vruchteloos. Maar toch is er nog welligt deze of gene, die minder wijs is in zijne eigene oogen, en die gaarne wil leeren. Poëzij is wel eene gave, maar zij moet door de kunst worden ontwikkeld, gevormd, veredeld. Poëzij en kunst, poëzij en arbeid zijn geene ongelijksoortige denkbeelden, wat onze hoogvliegende Dichters en Dichtertjes ook mogen zeggen.







Gedichten van F. Rens. Gent, bij D.J. van der Haeghen-Hulin. 1839. In gr. 8vo. 161 bl. f 1-50.


Vaderlandsche Poëzij, door Prudentius van Duyse. 1ste Deel. Gent, bij L. Hebbelijnck. Rotterdam, bij W. Messchert. 1840. In 12mo. 208 bl. f 1-20.


Het Burgslot van Zomergem, door C. Ledeganck. Gent, bij H. Hoste. 1840. In 12mo. 80 bl. f : - 70.

Kondigden wij in het afgeloopen jaar in dit Tijdschrift met genoegen en goedkeuring de in 't lichtverschijning van eenige dichterlijke werken onzer Belgische naburen aan (*), en verheugde het ons op te merken, dat bij hen hoe langs zoo meer de zucht voor eigene Taal- en Letterkunde begon te verlevendigen, de hier bovenvermelde werkjes leveren eene nieuwe proeve op, hoe men, bij de medewerking van eene door het Gouvernement benoemde Taalcommissie tot zuivering der taal en regeling der spelling, bij voortduring gezind is, om offers op het altaar der ontkiemende Vlaamsche Letterkunde te brengen.
De Gedichten van den Heer rens, Dichterlijke Verhalen en Mengeldichten bevattende, hebben in de versificatie iets zeer vloeijends, en onderscheiden zich hierin boven andere. Het is een aangenaam verschijnsel, zoodanige stukken in het licht te zien treden. Waar een Volk toch zijne taal blijft hoogschatten, daar zal eigene Letterkunde niet alleen gehandhaafd, maar meer en meer uitgebreid worden. De Belg

{==74==} {>>pagina-aanduiding<<}
schijnt dit te gevoelen, hij begint ze op prijs te stellen. Mogen op de vereenigde pogingen, tot herstel derzelve aangewend, de vijanden zijner moedertaal schipbreuk lijden, en ook hierdoor losheid van beginselen en wuftheid van zeden geene verdere en verwoestende voortgangen maken!
De Vaderlandsche Poëzij van den Heer van duyse beantwoordt geheel aan hetgeen wij van dien Dichter reeds kennen, die toont, dat hij ook, met andere zijner Landgenooten, gaarne een bloempje in den Nederlandschen dichttuin wil overbrengen, daar wij met genoegen in sommige onzer voor 1841 uitgekomene Jaarboekjes voortbrengselen van zijne hand aantreffen. Onder al de letter- en dichtkundige Belgen verdient van duyse, om zijne geestdrift voor de Vlaamsche Taal- en Letterkunde, eene eerste plaats. Er is eene liberaliteit in zijne denkwijze en eene opregtheid in zijne gevoelens, die den Lezer voor hem innemen. De meeste zijner gedichten zien wel op België; maar alle zijn echter voor dat Nederland geschreven, 't welk, zoo als hij zegt, als Gemeenebest der Nederduitsche Letterkunde, een- en onverdeelbaar is. In deze zijne Legenden en Sagen, Romancen en Verhalen, (welke gesnipperde onderscheiding van dichtsoorten ons echter niet bevalt, daar het zeer moeijelijk is, de grenslijn te trekken tusschen dit of dat genre) treffen wij vele verdienstelijke en regt dichterlijke stukken aan. Onze algemeene aanbeveling moge genoeg zijn voor hen, die zich de werken der Belgische Dichters aanschaffen; ook deze verdienen eene plaats in zulk eene verzameling.
Daar wij den trant van den Heer van duyse kennen, willen wij onzen Lezeren eene kleine proeve van dien des Heeren rens geven, waaruit blijken zal, dat het dezen Dichter noch aan kunst noch aan dichterlijk gevoel ontbreekt. Wij nemen ze uit het gedicht, getiteld: Gevoel.

Neen, hem behoort de naem van Dichter, 
De groote naem van Dichter niet, 
Die in 't gevoel geen billijk' rigter 
Van echten stijl en zangtoon ziet; 
Die geest en hart niet weet te paren, 
En onbekwaem is om te ontwaren, 
Dat drift en gloed aen 't lied ontbreekt, 
Dat hij ons schaemtloos op durft dringen, 

{==75==} {>>pagina-aanduiding<<}

En bij het lage eentoonig zingen 
Tot onze ziel niet teeder spreekt. 
 
Maer hij, die, door 't gevoel gedreven, 
De lier ten tolk maekt van zijn hart 
Wiens lied, volijvrig aengeheven, 
Van zielrust zingt of wrange smart, 
En deugd en menschenmin doet gloren, 
Die 't regtgeaerd gemoed bekoren, 
Waerin zich 't schoone aen 't goede paert; 
Hij, wiens gezang het oor kan boeijen, 
En 't oog een traentje doet ontvloeijen, 
Is d' eedle naem van Dichter waerd'. 


Onder de vlekjes, die wij in dezen bundel opmerkten, behoort het hier en daar verkeerd vallen van den klemtoon op de woorden het en men; ook in dit gedicht treft men het aan: de Dichter had zulks gemakkelijk kunnen voorkomen.
Het gedicht van den Heer ledeganck, getiteld: Het Burgslot van Zomergem, is, zoo als de Auteur zelf zegt, eene proeve van tijd- en zedeschets, in verband met de geschiedenis. In een meer uitvoerig Voorberigt wordt door den Dichter de aanleiding opgegeven, die hem tot het vervaardigen dezer proeve opwekte. Hij had zich op een der oude burgen te Zomergem bevonden, alwaar vele overblijfsels van middeleeuwsche barbaarschheid zijne aandacht tot zich getrokken hadden; de bezigtiging had eenen diepen indruk in zijne ziel achtergelaten, en hoezeer men hem verhaald had, dat eene vrouw van hoogen rang, gedurende een aantal jaren, in een afgrijselijk hol, een' misstap omtrent haren gemaal zoude hebben geboet, kwam dit verhaal hem voor zijn oogmerk minder geschikt voor; doch niettegenstaande dit kon hij den aandrang niet weêrstaan, om in een sterk gekleurd tafereel de euveldaden te schetsen, die zulk een overblijfsel der oude tirannij vermoeden liet. Het geheele tafereel is echter fictie, daar hij alle toepassing op personen of plaatsen wilde vermijden. Omtrent den oorsprong van Zomergem en andere bijgelegene sloten bevat het Voorberigt veel geschiedkundig belangrijks.
Graaf siegfried, de bewoner van het burgslot Zomergem, had eenen Ridderhaat tegen koen van raepsburg,

{==76==} {>>pagina-aanduiding<<}
die de hand van 's Graven dochter gevraagd had, gezworen. Siegfried maakt dit zijner dochter kenbaar. Jonker koenraad komt met zijne manschap op het slot aan, overvalt siegfried, sleept hem in een der onderaardsche holen, terwijl zijn hem getrouwe lijfknecht met de Jonkvrouw heenrent. De schildering van den toestand der weggevoerde clara is levendig en vol kleur en gloed. Koenraad begeeft zich tot haar; bezweert het meisje, dat haar Vader niet door hem mishandeld is, maar dat hij integendeel, binnen weinige dagen, met het jawoord des Graven zal terugkeeren. Hij gaat en keert, en meldt haar, dat de Graaf gestorven is, en reikt haar het zegel en de parkementen haars vaders over. Zij, diep treurig over deze tijding en over de beleediging den Graaf aangedaan, doet boete en offeranden om vergeving; welk gebed, in kluis en kloosterwand opgezonden, door den Hemel wordt verhoord. Eindelijk zal de echt voltrokken worden. De bruiloft wordt gevierd. Alles lacht en jubelt. Alleen is het alsof een aanhoudend gehuil van den wachthond haar in de ooren klinkt, hetwelk koenraad haar uit de zinnen verdrijven wil, doch hetwelk steeds voortduurt en hare vreugde stoort:

‘'t Is of hier iets aekligs schuilt,’ 
Zegt zij, Koenraeds arm omvattend; 
‘Hoort gij, hoe die hond weer huilt?’ 


Koenraad moet na den voltrokken echt ten strijde. Vlaanderens grond wordt bedreigd. Schild en slagtbijl, lans, boog en zwaard worden aangegord en omgehangen. De helmhoed prijkt op de kruin: ‘Ik ga,’ zegt hij,

‘Ik ga; gij ziet welhaast mij weer 
Met roem en zege, of - nimmermeer!’ 


Vóór zijn vertrek wordt echter door hem aan een' zijner Vazallen een geheim medegedeeld:

't Was nauw dat enklen iet wat hoorden 
't Geen uitliep op dees luttel woorden: 
‘Vooral zie toe dat hij niet huil', 
Of anders wacht u-zelv' de kuil!’ 


De dag verjaart nu voor clara, dat zij haren vader is ont-
{==77==} {>>pagina-aanduiding<<}
voerd. Een bange, akelige nacht vertoont haar, in den droom, eene schrikgedaante,

Vertoont de droom heurs vaders beeld, 
Op vuil en vochtig stroo gezonken, 
Aen ijzren ringen vastgeklonken, 
Gansch uitgemergd tot op 't gebeent, 
En 't oog verglaesd en uitgeweend! 


Ze ontwaakt, en, naauwelijks het dons verlaten hebbende, brengt haar lijfknecht het berigt:

- onder Frankrijks moordend stael 
Viel ook de ridder, uw gemael. 


Nu ook wordt haar het geheim medegedeeld, dat zoo lang verzwegen was, maar haar niet minder zwaar op het hart had gelegen; waardoor wij, aan het slot des gedichts genaderd, tevens de ontdekking van het geheel ontvangen; welk slot wij gaarne als eene proeve aanhalen, zullende niemand zich de lezing van een Dichtstuk beklagen, dat men als een niet onverdienstelijk voortbrengsel van het dichterlijke genie des Heeren ledeganck kan aanmerken.

En nauw hervindt zij weêr de zinnen, 
Wanneer een huisknecht komt en spreekt: 
‘Mevrouw, ik wilde u liefst verzwijgen, 
Wat mij zoo lang reeds 't harte breekt. 
Vóór zijn vertrek beval de ridder, 
Met woorden waer ik nog van sidder, 
Mij een gevangene aen, dien 'k vond 
Gekerkerd in den diepen grond. 
 
De sneeuw van zijne lange haren 
Lag in zijn sneeuwen baerd vereend; 
De keten rammelde om zijn lenden, 
En klonk als op een dor gebeent. 
'k Heb nooyt geleerd voor iets te vreezen, 
Maer 'k schrikte van zijn aeklig wezen; 
'k Bragt daeglijks hem de kruik en 't brood, 
Maer 'k vond hem, ach, deez' morgen dood. 
 
't Geluid, dat uit zijn borst soms woelde, 
Geleek geen menschenstemme meer; 

{==78==} {>>pagina-aanduiding<<}

Doch eenmael klonk de naem van clara... 
Mevrouw! hoe schrikt gij toch zoo zeer! 
Koom, dat ik u tot hem geleide: 
Ligt dat hij lang u reeds verbeidde; 
Ligt kwaemt gij liever niet te spâ... 
Koom, schenk thans aen zijn lijk genâ!’ 
 
En zij, als zinloos en verwilderd, 
Zij vat haer' dienaar bij de hand, 
En volgt hem langs de diepe trappen, 
Bij 't smokend licht van fakkelbrand. 
Daer komt zij 't lijk al wanklend nader; 
Een woord, een enkel woord slechts: ‘Vader!’ 
Vliegt als een schreeuw haer uit den mond, 
En koud en dood stort ze op den grond. 
 
Hoe! was het dan de bron haers levens, 
Die clara weèrvond onder de aerd? 
En was dan siegfried niet gestorven, 
Gelijk de jonker had verklaerd? 
Helaes! dit kan geen stervling weten; 
Want wat zich 't misdrijf dorst vermeten, 
In 't donker van een heerlijk slot, 
Dat weet alleen de groote God! 


Ofschoon wij in dit gedicht ook hier en daar eenige minder vloeijende regels aantreffen, en afknottingen vinden, die eene hardheid en stroefheid veroorzaken, waarbij de welluidendheid nu en dan lijdt, kunnen wij dit voortbrengsel der Belgische Muze wel aanbevelen. Zij moge, met de Nederlandsche vereenigd, in beide Rijken medewerken tot veredeling en aankweeking van den smaak voor het goede en schoone, en alzoo de plaats innemen van zoo vele planten van vreemden bodem, die niet zelden deze veredeling en aankweeking verhinderen en schadelijk zijn.
J'aime, zegt de Heer willems in zijne aanteekeningen achter zijn Dichtstuk Aen de Belgen 1818, j'aime le peuple de Thlascala, qui ne veut pas même du sel de la grande nation qui l'avoisine, crainte d'en être subjugué.





De Lotgevallen van Ferdinand Huyck, uitgegeven door Mr. J. van Lennep. II Deelen. Te Amsterdam, bij P. Meijer

{==79==} {>>pagina-aanduiding<<}
Warnars. 1840. In gr. 8vo. XVIII, 400 en 462 bl. f 9 - :

Een nieuwe Roman van den Heer van lennep is zeker reeds in zeer vele handen, voordat een Recensent er aan denken kan, om hem te beoordeelen; en vele lezers van dit Tijdschrift zullen deze aankondiging inzien, niet zoo zeer, om te weten, wat zij van dit boek te wachten hebben, als wel, om te zien, wat de Recensent er van zeggen zal, en of zijn oordeel met het hunne overeenkomt. Dat is voor den Recensent geen gunstige stand van zaken. Het oordeel zijner lezers is reeds bepaald, voordat hij het zijne zeggen kan, en het oude spreekwoord: elk meent zijn uil een valk te zijn, is ook in dit opzigt al te zeer waar, dan dat hij zou mogen hopen, diegenen, die van hem verschillen, tot zijn gevoelen te zullen kunnen overhalen.
Maar, zal dan zijn oordeel met dat des publieks niet overeenstemmen? In dit geval hoopt hij, dat de meesten met hem genegen zullen zijn, om goed te keuren, en dat de Lotgevallen van ferdinand huyck door een groot aantal lezers reeds met hetzelfde genoegen zullen zijn gelezen, hetwelk Rec. gaarne betuigt daarbij gesmaakt te hebben. De Heer van lennep heeft ook in dit werk de veelzijdigheid van zijn talent op nieuw bewezen. Nadat hij gelukkige proeven van den Historischen Roman gegeven had, verlaat hij dit genre, en treedt in eene andere, daaraan geheel vreemde soort op. En deze proeve is vooral niet minder geslaagd, dan de vorigen. Het veld der Geschiedenis verlatende, schildert de Schrijver ons hier meer den mensch, dan het tijdvak. Hij heeft afstand gedaan van vele voordeelen, die de Historische Roman aanbiedt. Daar heeft men eene gebeurtenis, die men tot grondslag legt; daar heeft men althans onderscheidene personen, die als van zelve gegeven zijn, en wier karakter men uit de Geschiedenis leert kennen; daar heeft men gelegenheid, om zeden en gebruiken te schetsen, en het bepaalde tijdvak, hetwelk men gekozen heeft, wijzigt als onwillekeurig den aard van het verhaal, en is den Schrijver in zijne verdichting zelve van dienst. Dit alles vereischt wel veel studie, zal de schildering getrouw zijn, maar het heeft toch ook onmiskenbare voordeelen. Hier daarentegen is de Romanschrijver veel meer aan zijne eigene verbeelding overgelaten; de personen zelve, zoowel als hunne karakters,

{==80==} {>>pagina-aanduiding<<}
de gebeurtenissen en tooneelen moeten geheel uit zijne vinding voortkomen; terwijl hij in het andere geval zijne verdichte personen en hunne lotgevallen om den historischen persoon en diens geschiedenis als groepeert.
In den ferdinand huyck is het blijkbaar des Schrijvers doel, eene levendige, getrouwe, natuurlijke voorstelling te geven van verschillende menschen en karakters. Door eenen gemeenschappelijken band moeten deze met elkander verbonden zijn, zoodat alles te zamen een goed geheel uitmake. Dat is, naar Recs. oordeel, den Schrijver ook goed gelukt. De intrigue boeit de belangstelling genoegzaam, en laat toch ook den tijd, om de détails, waarom het hier niet minder te doen is, op te merken. Aan de eerste ontmoeting met den onbekenden en raadselachtigen vreemdeling en diens dochter knoopen de volgende zich als onwillekeurig aan, en de eenheid van onderwerp is daardoor volkomen behouden gebleven, bij de rijke verscheidenheid van tooneelen en karakters.
Het zijn vooral die karakters, waarop de aandacht van zelf wordt bepaald, en Rec. gelooft niet, dat men den Schrijver den lof zal onthouden, dat deze over het algemeen gelukkig en juist zijn geteekend. De lezer ziet de meeste der handelende en sprekende personen als voor zich. Misschien zijn twee der meisjes niet de gelukkigst geslaagde. Susanna zal sommigen althans wat al te veel bij de hand zijn, ofschoon dit Rec. slechts op enkele plaatsen hinderde; maar henriette wordt en door haar en door amelia wat te veel in de schaduw gezet. Bedriegt Rec. zich, of stellen de meeste lezers het grootste belang in de laatstgenoemde? Maar dat was zeker eene moeijelijk te vermijden klip, en henriette had wel een beetje gelijk, toen zij tegen ferdinand zeide: ‘Amelia is een engel, en ik vergeef het u nooit, dat gij niet smoorlijk op haar verliefd zijt geraakt.’ Er zullen onder de lezeressen welligt velen zijn, die er ook zoo over denken. Doch ferdinand zelf, zijn vader, de hoofdschout, zijne moeder, de beide tantes, baas roggeveld, heynz, van baalen, weinstube, helding vooral, zijn uitstekend geteekend. Wij zien en hooren ze. Rec. heeft aanmerking hooren maken op het gedrag van ferdinand bij zijne eerste ontmoeting met amelia. Zeker, een romanheld is hij daar niet; heel mooi gedraagt hij zich te haren aanzien ook niet. Maar natuurlijk is zijn gedrag bij

{==81==} {>>pagina-aanduiding<<}
uitnemendheid; het is geheel in het karakter, juist zoo als iemand, gelijk hij, handelen moest, en de Schrijver heeft wèl gedaan, hem niet anders te teekenen.
Wat Rec. vooral ook in dezen Roman bewondert, is de losheid en gemakkelijkheid van voorstelling. De gesprekken zijn meestal onverbeterlijk; het zijn gesprekken; het eene vloeit uit het andere voort, en ieder spreekt altijd in zijn karakter. In dit opzigt verdient dit boek hoogen lof, en is eene proeve, voor welk eene losheid en ongedwongenheid ook onze taal vatbaar is. Het gesprek tusschen tante van bempden en baas roggeveld in het eerste Deel is er een gelukkig staaltje van.
Rec. verbeeldt zich, dat de meeste lezers tot dusverre gaarne met hem instemmen zullen; hij hoopt, dat hij het nu noch bij hen noch bij den Schrijver verbruijen zal door eenige aanmerkingen, die hij niet achterwege mag laten. Hij zal beginnen met een paar kleinigheden. Hoe komt, Deel I, bl. 243, matth. VIII:24 te pas? Is dat eene drukfout? Rec. heeft vruchteloos naar de bedoelde plaats gezocht. Van meer gewigt is eene andere aanmerking, schoon zij schijnbaar toch ook maar kleinigheden betreft. Een man, als van lennep, die in dit boek op nieuw toont, hoezeer hij onze schoone moedertaal meester is, moet door zijn voorbeeld geene verkeerdheden in de taal ingang verschaffen. Daarom hinderde het Rec., dat hij Deel I, bl. 75, het woord bemerking las. Dat is geen Hollandsch, maar Duitsch. Daarom hinderde het hem vooral, dat hij zoo menigvuldig het woordje van gebruikt vond, gelijk het Fransche de, in plaats van ons om. Bl. 106 b.v. gewoon van ontzach te voeden, en dergelijke zijn er vele.
Doch Rec. heeft nog andere aanmerkingen, hoewel hij de bovenstaande geenszins als vitterij wil hebben beschouwd; men stelt bij ons niet genoeg prijs op zuiverheid van taal, en daarom moet men tegen alle vreemde inkruipsels waken. Reynhove is de persoon, op wien Rec. het thans geladen heeft; niet dat zijn karakter niet goed geteekend zou zijn, of dat hij er iets tegen zou hebben, dat de Haagsche jongman van de mode zijne woorden met Fransch doorspekt. Dat alles is goed en in karakter; maar in de keuze der basterdwoorden is van lennep niet altijd gelukkig geweest. Zij zijn dikwijls niet natuurlijk genoeg, te gezocht, en ook niet zelden te menigvuldig. Dat is overdreven, en in een boek,

{==82==} {>>pagina-aanduiding<<}
als dit, had men zich daarvoor moeten wachten. Het is jammer, omdat het de illusie wat verbreekt.
Maar bovenal moet Rec. den Schrijver aanvallen over zijne al te klaarblijkelijke en daarom ongelukkige navolging van een paar bijzonderheden uit den Pickwick van dickens. De eene (minst hinderlijke, maar toch te duidelijke) navolging van dezen Schrijver, aan wien van lennep misschien ook wel het denkbeeld tot het maken van eenen dusdanigen Roman verpligt is, is te vinden in de spreekmanier van den overigens goed geteekenden zeekapitein pulver. Deze heeft gedurig spreekwoorden en spreekwijzen in den mond, die hij niet alleen aardig te pas brengt, maar waaraan het bijgevoegde gewoonlijk iets kluchtigs geeft. B.v. Kom aan, zoo als de man tegen de naauwe laars zei; hij zal mij welkom zijn, zoo als de spinnekop van de vlieg zei, enz. enz. Rec. haalt deze voorbeelden slechts aan, om te doen zien, wat hij bedoelt. Maar wie heeft Pickwick gelezen, en herinnert zich daarbij niet terstond samuel willer en zijne onuitputtelijkheid in dergelijke aardigheden? Doch nog hinderlijker is de navolging in doedes, den substituut-drost op Ter Schelling, met zijne afgebrokene volzinnen. Dat is alfred jingle uit denzelfden Pickwick op en top. En reeds in het oorspronkelijke hinderde hij Rec., en kon deze de geestigheid daarvan niet vatten. Cophagus in marryat's Japhet had die, dunkt ons, reeds uitgeput. Maar waarom ons jingle's spreektrant zoo weder teruggeven? Dat is eene slaafsche navolging, die beneden het talent van van lennep is.
Dat zijn de voornaamste aanmerkingen, die Rec. te maken heeft, en hij kan niet eindigen, zonder nogmaals te betuigen, dat hij het boek met zeer groot genoegen heeft gelezen; dat het den roem des Schrijvers zeker verhoogen zal, en dat hij het eene aanwinst rekent voor onze literatuur en voor onze taal, ook omdat deze nog te weinig met zulk eene losheid en bevalligheid voor den gemeenzamen stijl is gebruikt, als waarvan onze wolff en deken, in en voor haren tijd, zoo gelukkige modellen leverden. - Rec. twijfelt niet, of een ruim debiet zal van de goedkeuring des publieks getuigen.



{==83==} {>>pagina-aanduiding<<}

Newton Forster, of de Koopvaardij. Naar het Engelsch van Kapt. Marryat. II Deelen. Te Groningen, bij W. van Boekeren. 1839. In gr. 8vo. 279 en 316 bl. f 6 - :

De romans van marryat zijn in hunnen aard en geest ook bij ons publiek te zeer bekend, dan dat er veel noodig zou zijn, om ze aan te prijzen. Rec. zou dan ook kunnen volstaan met te zeggen, dat Newton Forster eene eervolle plaats naast Eerlijk en Simpel mag bekleeden. Wij vinden hier dezelfde losse en gemakkelijke geestigheid, juiste karakterteekening, hetzelfde gezond verstand, dezelfde onderhoudendheid, die wij in zijne beste stukken opmerken. Maar hij kan zich niet weerhouden, om het publiek opmerkzaam te maken op eene bijzonderheid, die dezen roman kenmerkt, namelijk dat hij vooral ook het leven op de koopvaardijschepen beschrijft. In ons land en in eenen tijd, waarin dagelijks nieuwe reizigers naar onze koloniën vertrekken, en schier iedere familie betrekkingen heeft, die de zeereis doen, gedaan hebben of doen zullen, moeten de tooneelen van dit koopvaarders zeeleven inzonderheid de aandacht boeijen. Men zal het boek dan, ook uit dat oogpunt gelezen, niet onvoldaan ter zijde leggen, en zeker den koopvaarder met onafgebroken genoegen op zijne togten volgen. Wij wenschen het werk vele lezers en den lezers bij de lektuur aangename uren!
Het boek is netjes uitgevoerd.


De Wereldburger. Een geschiedkundige Roman uit de jaren 1830-1832. Naar het Hoogduitsch van Ferdinand Stolle. II Deelen. Te Groningen, bij R.J. Schierbeek, Jr. 1840. In gr. 8vo. 597 bl. f 5-80.

Hetgeen door den Recensent der vroeger vertaalde voortbrengselen van denzelfden Schrijver is aangemerkt, is ook toepasselijk op het werk, hetwelk wij thans aankondigen. De lotgevallen der verdichte personen zijn blootelijk het voertuig tot eene levendige voorstelling der gebeurtenissen van de Julij-revolutie in Parijs, der revolutionaire woelingen in Duitschland, en van den mislukten opstand der Polen. Be-
{==84==} {>>pagina-aanduiding<<}
oordeelen wij het boek als eenen Roman, dan strekt het niet tot aanbeveling, dat de held des verhaals, die zich door zijne overdrevene vrijheidszucht niet alleen tot dwaasheden, maar tot de grootste misdaden laat vervoeren; die het huis van zijnen vader verbrandt, waarbij zijne grootmoeder in de vlammen omkomt, meermalen tegen zijnen vader op leven en dood strijdt, en aan het einde nog gelukkig wordt, terwijl zijn brave en verstandige broeder eenen geweldigen dood ondergaat. - Behalve onderscheidene erge Germanismen, zoo als Minister van het binnenland voor van binnenlandsche zaken, bejegend voor aangetroffen, gezelschap van Jezus voor het Genootschap der Jezuiten, verheerend voor overwinnend, volksgeschrei voor volksgeschreeuw, vonden wij ook galerijen voor galeijen. Als vrouwen van dezelfde soort en verdiensten worden in éénen adem genoemd Madame of Mademoiselle lafayette, eene beruchte maitresse van een' der vroegere Fransche Koningen, met Mevrouw de stael en de sevigné. ‘Barriere of over den zakdoek’ is een kunstterm van het tweegevecht, die zeker voor de meeste lezers onverstaanbaar is. Ware de Schrijver onze landgenoot, dan zouden wij hem raden, zich te onthouden van
zulk eene overdrevene karakterschildering, die meer heeft van caricaturen, dan van wezenlijk bestaande personen, en zich te wachten voor profane aardigheden, die in het werk voorkomen, en die wij maar niet zullen afschrijven. Zonder groot gemis zou de vertaling van het werk hebben kunnen achterwege blijven.





De kleine Taalkenner, of gemakkelijke aanleiding tot het redekundig ontleden voor eerstbeginnenden; door H. Hemkes, Kz., Onderwijzer te Boven - Smilde. Iste Stukje. Te Groningen, bij J. Oomkens. 1839. In kl. 8vo. IV en 36 bl. f : - 15.

Dit werkje behelst eene proeve, (volgens het Voorberigt) om eerst door eene reeks van voorbeelden het regte begrip van de rededeelen te geven, en daarop eene goede bepaling van dezelve te laten volgen, in plaats van eerst ‘bepalingen te geven, waarvan de jeugd de beteekenis niet verstaat, en bezwaarlijk zal kunnen bevatten.’ Dit laatste is zeker-
{==85==} {>>pagina-aanduiding<<}
lijk een gebrek; maar dit behoeft ook niet: men kan goede, eenvoudige, duidelijke bepalingen geven, en dezelve terstond door voorbeelden ophelderen; en dan zal het welligt wel zijn: Variis modis bene fit, en van de manier des Schrijvers in den grond zooveel niet verschillen. - Er wordt dus hier in den genoemden trant gehandeld over onderwerp, gezegde, koppelwoord, voorwerp, bepaling, bepaling van bepaling, en bij elk ten slotte voorbeelden ter oefening opgegeven. - Het koppel- of liever verbindingswoord komt Rec. meer schijn dan wezen voor, en zou althans ter vereenvoudiging voor eerstbeginnenden wel kunnen weggelaten worden, want b.v. in de beide voorstellen: de man werkt, en de man is goed, zijn subject en praedicaat even goed verbonden, al heeft het eerste voorstel geen koppelwoord: het eenige onderscheid is, dat het praedicaat in het eerste met één, in het tweede met twee woorden wordt uitgedrukt. - Bij bepaling had Rec. ook verwacht het onderscheid tusschen een bepaald of onbepaald onder- of voorwerp. - Bepaling van bepaling komt hem te afgetrokken en duister voor de kinderlijke bevatting voor, en hij zou dit liever brengen tot verschillende soorten van bepaling, die bij subject, praedicaat en object kunnen gevoegd worden. - De voorbeelden, hier aangevoerd, zijn doorgaans populair genoeg; maar
zulke als de volgende: ‘De groote Schepper van alle dingen bestond van eeuwigheid.’ (bl. 28.) - ‘Jezus is Gods Zoon, de Zaligmaker; hij was volmaakt,’ (bl. 10) zou Rec., als niet genoeg voor de kinderlijke bevatting, en zulke zonderlinge opvolging van voorbeelden, als bij voorbeeld die, waardoor het eerstgenoemde voorafgegaan wordt: ‘de smid van het dorp werkt 's avonds niet;’ als te ongelijksoortige dingen ongepast nevens elkander stellende, liever vermijden. - Voor 't overige beproeve men, behoude het goede, en doe er zijn voordeel mede!


Hoe Louise van Berkenstein tot de kennis van God kwam. Een Leesboek voor Meisjes, ter bevordering van derzelver tijdelijk en eeuwig welzijn. Een Tegenhanger van C. Schmid's boekje: Hoe Hendrik van Eichensels tot de kennis van God kwam. Te Haarlem, bij de Wed. A. Loosjes, Pz. 1839. In kl. 8vo. 101 bl. f : - 75.


{==86==} {>>pagina-aanduiding<<}

Een verhaal vol vreemde avonturen, doorgaans niet zeer waarschijnlijk. Eene ontknooping, die aan de nieuwsgierigheid veel te wenschen overlaat. Voor het overige een stichtelijke toon, en eene onderhoudende wijze van verhalen. Ziet daar alles, wat wij van het boekje weten te zeggen. Indien de jeugdige lezeressen er zich niet, onbevredigd, over beklagen, dat het geheim van louise's afkomst voor haar niet ontraadseld wordt, zal de lezing van hare lotgevallen een aangenaam onderhoud verschaffen.


Eustachia, de goede Dochter, een spiegel voor deugdzame Meisjes. Een Tegenhanger van den Eustachius van C. Schmid. Naar de derde veel vermeerderde Hoogduitsche uitgave. Te Deventer, bij A.J. van den Sigtenhorst. In kl. 8vo. 135 bl. f 1-10.

De deugden van deze Eustachia zijn meestal van eenen lijdelijken aard. Zij verblijdt zich wanneer het haar wèl gaat, bedroeft zich onder smarten, is ijverig in het bidden en de vervulling van andere godsdienstige verrigtingen, en sterft als Abdis van een klooster en met den roem van groote heiligheid. Dat zij in andere opzigten eene goede dochter is, moeten wij alleen op het woord des Schrijvers gelooven. De jeugdige heilige kort zich, gedurende eene verdrietige gevangenschap, den tijd met eene spin tam te maken. Daar wij nu geen ander middel kennen, om hierin te slagen, dan vliegen voor de spin te vangen en die aan haar in hare webbe toe te werpen, twijfelden wij onder het lezen wel eens, of dit amusement wel zeer aanbevelenswaardig is voor jonge meisjes. Maar stelt u gerust, Moeders en Opvoedsters! Eustachia werd onder dit tijdverdrijf zoo teêrhartig, dat zij weende en bad, het leven der spin te verschoonen, en hare betraande oogen afwendde, toen het lieve diertje gedood werd. Het door Eustachia gebezigde middel, om door de zon verschroeide wangen met citroensap te wrijven, bevelen wij aan de opmerkzaamheid van onze geneeskundige lezers. Misschien voldoet het nog beter aan het oogmerk, dan het hooggeroemde Cognac met Zout.



{==87==} {>>pagina-aanduiding<<}

Almanakken voor het jaar 1841.


(Tweede Verslag.)

Wij beginnen ook dit verslag met een pracht-jaarboekje, maar welks inhoud zich van dien der anderen zeer onderscheidt. Terwijl toch eene lectuur van smaak, bij de overigen op den voorgrond staat, heeft dat, waarmede wij ditmaal beginnen, hoogere bedoeling. Zulks blijkt reeds uit den titel:

Christophilus. Christelijk Jaarboekje voor 1841. Proza en Poëzij, bijeengebragt door onderscheidene Godsdienstvrienden. Te Nijmegen, bij J.F. Thieme. f 4 - :

Het is evenwel alleen daarom onder de Almanakken te rekenen, omdat men het een Jaarboekje genoemd heeft, want overigens heeft het niets, dat men in eenen Almanak zoekt. Rec. acht het een gelukkig denkbeeld (hij meent, schoon zich geene Redactie noemt, van den Eerw. radijs), den tegenwoordig zoo zeer gewilden vorm van Almanakken ook aan de bevordering van Christelijke stichting, aan opbouwing in geloof, hoop en liefde dienstbaar te maken; en hij zal het onder de gunstige teekenen des tijds rekenen, wanneer een goede aftrek van deze onderneming het bewijs oplevert, dat de taal des gemoedelijken, maar tevens verstandigen Christendoms ook gaarne gehoord wordt bij de meergegoeden in den lande, tot welke zich een zoo kostbaar prachtboekje uit den aard der zaak bepalen moet. Want een sierlijk boekje is het. Een nette, zoogenoemd porseleinen titel belooft het; een ongemeen nette druk op fraai papier toont het, en vier keurige plaatjes: Hagar en Ismaël; het Kerkje te Ubbergen; Jezus leerende, en Jezus wandelende op de zee, zetten, even als de fraai gedrukte band, aan deze verzameling een gepast sieraad bij. Betrekkelijk is dan ook de prijs voor bijna 300 bladzijden niet zoo buitengewoon duur. De Aurora b.v. omtrent even dik, en ziet er eveneens uit; zij heeft meer platen, maar dan ook allen Engelsche, en is 90 centen duurder.
De inhoud behelst eenheid bij verscheidenheid: eenheid, in zoo verre christus overal in den Christophilus (Christusvriend) op den voorgrond staat, niet alleen bij de aanprijzing van les-
{==88==} {>>pagina-aanduiding<<}
sen des Evangelies, of bespiegelingen over de waarde van hetzelve, maar ook bij de geschiedenissen des O.V. en verscheidenheid, daar proza en poëzij afwisselen, en het nu eens aanprijzing is van den Bijbel, dan geschiedenissen des Bijbels, zoo des O.V. in Hagar en Ismaël, de dood van Mozes, als des N.V. in het scheepje op het meer van Gennesareth, ook der Kerkelijke Geschiedenis in de legende: de laatste dag en in claudius brousson, welke laatste ook tot de Christelijke levensbeschrijvingen behoort, gelijk de herinnering aan de weinig bekende vrome huisvrouw van den Dichter w. sluiter. Maar wij kunnen alles niet opnoemen. Ons oordeel is over het geheel zeer gunstig. Wel hadden wij in de stukken van den Eerw. radijs die wijdloopigheid weggewenscht, die de meeste schriften van dien, overigens kundigen en verdienstelijken man ontsiert, en minst behoorde in dit Jaarboekje, waar iets meer puntigs, dat aanleiding tot verder denken geeft, minder moest gemist worden. Wel mishaagt ons het donker mystieke stukje van Ds. heldring, het scheepje op de zee van Gennesareth zonder en met den Heer, vergeleken met den mensch zonder en met christus, dat wel goed zal gemeend zijn, maar wij houden niet van zulke vernuftige spelingen; wel zijn enkele dichtstukjes beneden het middelmatige, b.v. dat is Gods stem, en: zoo spreekt de Heer, beide van Ds. van schaik; maar dat ontneemt niets aan onze welmeenende aanprijzing van het vele
schoone en goede, dat hier gevonden wordt. Of echter in een Jaarboekje niet iets over een of meer der Christelijke feesten en derg. behoorde, zal niemand betwijfelen. Deze opmerking hebbe invloed op eenen volgenden jaargang; in welks zamenstelling men zoo veel mogelijk lange, uitgewerkte stukken vermijde, vooral als zij iets preekvormigs hebben, waarvan ditmaal niet alles vrij te spreken is. En ten aanzien der plaatjes merken wij nog aan, dat het verkeerd is, hoewel het tegendeel niet dan hoogst zeldzaam wordt onder het oog gehouden, altijd jezus en zijne Discipelen blootshoofds af te beelden. De Oosterling is altijd voorzien van zijnen tulband. Op het plaatje van hagar is dit in het oog gehouden.
Op een geheel ander terrein brengen ons de Provinciale Volksalmanakken. Den Gelderschman, vader der overigen, kondigden wij reeds aan. Naast aan dezen komt in ouderdom de:



{==89==} {>>pagina-aanduiding<<}

Zeeuwsche Volksalmanak. Te Zierikzee, bij J. van de Velde Olivier. f : - 75.

De uitvoerige Kalender, waardoor dit Jaarboekje boven vele anderen uitmunt, is ook ditmaal naauwkeurig. Men is begonnen met, volgens de belofte, verleden jaar gedaan, eenige provinciale verordeningen op te nemen, welker bekendheid of herinnering van algemeen nut kan zijn. Wij hopen, dat men daarin met oordeel zal te werk gaan, hetgeen men van een besluit omtrent het opnemen van ongeneeslijke behoeftige zieken in het Armengesticht te Zierikzee minder zeggen kan, dan van het overige. Oordeelkundig gekozen, staat deze rubriek in de Provinciale Almanakken regt op hare plaats, en verdient daarom ook in andere gewesten navolging. Proza en gedichten zijn ook ditmaal den welgevestigden naam van den Zeeuw waardig. De geleerde ab utrecht dresselhuis geeft een lezenswaardig stukje over het slot te Baarland; swalue tracht licht te verspreiden over oude Zeeuwsche vermakelijkheden; cluyters herinnert Zeelands grootheid ter zee; hartog geeft een geschiedkundig stukje over Romerswaal, bijna geheel uit de narede van het Treurspel Ewoud van Lodijke van loosjes, hetgeen de Redactie, blijkens het Voorberigt, te laat ontdekte. Iets over vallende Sterren van de kanter hadde beter in het Mengelwerk gestaan, dan midden tusschen het Kalenderwerk. Onder de beste gedichten tellen wij: de Badgedichtjes van den smaakvollen b.ph. de kanter, bij het graf mijner Echtgenoote, door c. swalue, vooral om den eenvoudigen, roerenden toon; den Brief van den Graaf de comminges, door adama van scheltema, enz. Een tafelliedje van van harderwijk met een muzijkplaatje besluit de verzameling. Even veel jaargangen telt de


Overijsselsche Almanak voor Oudheid en Letteren. Te Deventer, bij J. de Lange. f 1-50.

Deze is niet zoo populair, maar noemt zich ook niet Volks-Almanak. De Archivarius van doorninck, de geleerde Predikanten halbertsma en molhuysen, sloet tot oldhuis, van marle en anderen leverden het hunne aan deze letterkundige verzameling. Weeling vervolgt (maar be-
{==90==} {>>pagina-aanduiding<<}
sluit nog niet) zijne in 1839 begonnen breedvoerige Verhandeling over de Plechelmi-kerk te Oldenzaal, van welke eene afbeelding gegeven wordt. Kortom, voor het wetenschappelijke Overijssel is dit Jaarboek telken jare een aangenaam geschenk. Bij deze gelegenheid prijzen wij het Overijsselsche Jaarboekje aan, waarin verleden jaar de Heer d. van schreven zeer uitgewerkte statistieke tabellen met betrekking tot deze Provincie heeft gegeven, die ook elders verdienen nagevolgd te worden, maar waarvan de ontvangst tot afzonderlijke aankondiging te laat geschiedde.
De


Utrechtsche Volks-Almanak. Te Utrecht, bij L.E. Bosch en Zoon. f 1 - :

was vroeger verreweg de minste der zusters, maar heeft ditmaal bij verandering van uitgever veel gewonnen. Na den Kalender volgen ook nu de namen der gewestelijke gemeenten en authoriteiten. Het Mengelwerk wordt geopend met een lezenswaardig stukje over de heerlijkheid Ameliswaard, dat met een paar plaatjes prijkt. Het proza, meest in historische verhaaltjes bestaande, laat zich met genoegen lezen. Voor de verscheidenheid, zoo gewild in eenen Almanak, ware welligt beter gezorgd, indien men de gedichten niet afzonderlijk achteraan hadde geplaatst. Dit laatste gedeelte draagt aan het hoofd een vers van Ds. neuman bij den dood van Prof. heringa, in hetwelk men den hooggestemden toon in den dankbaren leerling niet afkeurt, en dat ongetwijfeld door den Utrechtenaar hier gaarne gevonden wordt. Overigens hebben wij weinig tot lof van het korte poëtische gedeelte te zeggen. Eene nette afbeelding van de schipbrug te Vreeswijk met nog een paar andere plaatjes versieren dezen jaargang; ook eene afbeelding van den Generaal Baron van der capellen, over welker waarde als portret Rec. niet kan oordeelen.
De kleinste provincie onzes Vaderlands is waarlijk niet de minste in haren Almanak. Want de


Drentsche Volksalmanak. Te Koeverden, bij D.H. van der Scheer. f 1-10.

munt ook ditmaal uit door gepastheid en beantwoording aan

{==91==} {>>pagina-aanduiding<<}
den titel. De levensbeschrijving van Mr. p. hofstede wordt vervolgd en geëindigd, waarbij de bewerker vooral niet heeft verzuimd, te doen uitkomen, wat de verdienstelijke man voor Drenthe gedaan heeft, waarbij menige herinnering uit de geschiedenis van dat gewest gedurende het laatste der vorige en het begin der tegenwoordige eeuw gepastelijk hare plaats vindt. Ofschoon wij de verdiensten van den Bloemenschilder steenbergen erkennen, is het, onzes bedunkens, min gepast, eenen nog levenden jongen Schilder zoo te prijzen. Den Schrijver van het stukje over het Drentsche volkskarakter is men dank schuldig voor zijne mededeelingen van hetgeen niet algemeen bekend is. Over het vervolgen van stukken in onderscheidene jaargangen hebben wij het vorige jaar iets afkeurends gezegd, hetwelk wij, met betrekking tot hetgeen hier (het jaar 1672) voorkomt, niet zullen herhalen. Andere provinciale Almanakken kwamen Rec., toen hij dit berigt ter spoedige plaatsing in dit Tijdschrift gereed maakte, nog niet ter hand. Hij ontving ook nog:


Jaarboekje van de Regterlijke Magt, in het Koningrijk der Nederlanden. Te Gorinchem, bij J. Noorduyn. f 1-50.

Bij het doorbladeren van dit Jaarboekje hebben wij voor zoo ver het personeel der regterlijke Collegiën en de spelling der namen ons bekend was, zoo veel wij ons herinneren, geene misstellingen aangetroffen. Benoemingen en sterfgevallen, na het afdrukken voorgevallen, zal de verzamelaar bij een' volgenden jaargang opnemen, zonder dat het noodig zij, die hier op te geven. Het stuk over den Hoogen Raad van Holland, Zeeland en Westvriesland wordt vervolgd. Meer behoeven wij van dit Jaarboekje niet te zeggen.
Van geheel anderen aard is:


Miniatuur-Almanak. Te Utrecht, bij L.E. Bosch en Zoon. f 1-25.

Deze Lilliputters foliant groeit; hij wordt grooter in omvang, grooter in prijs; maar hij krimpt ook niet in waarde, en heeft zulke fraaije versjes, dat de kleine knaap inderdaad monsteren kan met Almanakken, in wier schaduw hij, wat de grootte betreft, niet staan kan, of liever zeer gemakke-
{==92==} {>>pagina-aanduiding<<}
lijk staan kan, want hoe grooter lijf, hoe grooter schaduw. Maar, miniatuurtje! gij moet niet al te veel groeijen, of gij zoudt uw karakter van miniatuur verzaken. Blijf, wat gij zijt, klein en rein!


Amsterdamsche Studenten-Almanak. Te Amsterdam, bij J.D. Sijbrandi. f 1-50.

Van kalender en reiswijzer valt niets bijzonders te zeggen, dan dat de laatste de aanwijzing van het vertrek der transporten bevat van den spoorweg van Amsterdam op Haarlem, welke wij elders te vergeefs zochten. De staat en geschiedenis van Athenaeum en Seminaria wordt gevolgd door een Mengelwerk in verzen en proza, dat den goeden smaak van de Redactie en de medewerkers bewijst. Aan de Fransche Muze schijnen de Zonen der Amsterdamsche pallas wel - aan de Latijnsche niet - te offeren.
Wij besluiten dit verslag met:


Nuttige en aangename Tijdkorter in ledige oogenblikken, van A. Hazelhoff. Te Groningen, bij P.S. Barghoorn. f : - 25.

die genoeg bekend is en voor zijn publiek alle aanmoediging blijft verdienen; en met


Almanak voor den Burger en Landman. Te Groningen, bij A. Kamerlingh.

die nog beter aan titel en doel zal beantwoorden, wanneer men gelukkig genoeg is, om wat meerder voor den landman te kunnen bekomen en leveren. Verscheidene anecdoten waren ons bekend. Het boekje is zijn geld waardig.







{==93==} {>>pagina-aanduiding<<}

Boekbeschouwing.

Voorlezingen over de verscheidenheid en de overeenstemming der vier Evangelisten, of Proeve van de middelen, welke de Bijbel ook den niet Wetenschappelijken onderzoeker aanbiedt tegen de aanvallen van het Ongeloof, bepaaldelijk tegen het Leben Jesu van Dr. D.F. Strauss. Door Mr. Isaac da Costa. Isten Deels 1ste Stuk. Te Leyden, bij S. en J. Luchtmans. 1840. In gr. 8vo. VIII en 139 bl. f 1-25.

Het oogmerk, hetwelk de Heer da costa met deze Voorlezingen had, wordt op den titel duidelijk genoeg aangewezen. Het boek, waaraan strauss den naam van het Leven van Jezus heeft gegeven, heeft opspraak gemaakt, in duizende harten onrust verwekt, en honderde pennen in beweging gebragt. Geleerde en moedige mannen hebben zich op het veld der historische kritiek begeven, waar strauss zijne hoofdbanier geplant had, en met goed gevolg dien gewaanden reus bestreden; anderen hebben hem ook op het gebied der wijsbegeerte opgezocht, en al mede getoond, dat hij ook aldaar niet zoo sterk was, als men wel gemeend had. De schrik voor zijnen naam is dus geweken; zoodat er nu, ook in ons land, waar geleerde mannen in den beginne de vertaling van het beruchte werk ijverig meenden te moeten tegenwerken, zelfs in niet wetenschappelijke kringen reeds over gesproken, voor niet wetenschappelijke lezers over geschreven wordt. Wij hebben ons over het eerste verwonderd, dewijl wij daarin voor velen een lokaas te meer zagen, om het gevaarlijke boek in handen te nemen; en wij verheugen ons over het laatste, mits het zoo geschiede, als het in deze Voorlezingen gedaan is, welke niet zullen nalaten, velen, en zeker ook wetenschappelijk gevormden, te versterken in hun geloof. Mr. da costa leidde zijne hoorders en leidt zijne lezers niet in het vuur tegen ‘den beruchten Drijver.’ Hij beoogde en beoogt iets anders. ‘Wij willen hier alleenlijk van zijne verschijning, van den aard, van den indruk, van de beteekenis zijns veel besprokenen

{==94==} {>>pagina-aanduiding<<}
boeks een gepast gebruik trachten te maken, door U en ons zelven veelmeer te bepalen bij die vastigheden, waarop én zijn aanval, én die van alle soort van ongeloof noodwendig schipbreuk lijden moet. Wij maken U alleen opmerkzaam op het bestaan van een gevreesden Roover, die aan het hoofd zijner benden de streken onveilig maakt, en onze kostbaarste bezittingen, ja huizen en sterkten, stoutmoedig bedreigt; doch wij roepen U niet om hem te gemoet te trekken, om hem in zijne schuilhoeken op te sporen, om hem aldaar te overvallen, aan te grijpen, te vatten, gevankelijk weg te voeren; neen! maar om eenvoudig te onderzoeken, hoedanig, bij den gedreigden aanval, ook wij onze vastigheden zullen welen te verdedigen. Wij willen, bij de verschijning, bij het gerucht van den vijand, ons des te meer gemeenzaam maken met de sterkte, met de middelen van verdediging, ja met de wezenlijke onneembaarheid der plaats, op welke de macht der Sraussische drogredeneringen met een zoo stoute en onbeschaamde vertooning is aangerukt.’
Dit Iste Stukje bevat vijf Voorlezingen, en in deze de voorbereidende beschouwingen, zoodat de eigenlijke hoofdzaak, de verscheidenheid en de overeenstemming der Evangeliën, hier nog niet wordt aangevoerd.
De eerste dezer Voorlezingen, bl. 1-30, heeft ten opschrift: Inleiding. Zij geeft over het geheel eene nadere verklaring van het oogmerk en voornemen; geruststelling omtrent het gevaar, dat bij de kennismaking en bemoeijing met het alom befaamde boek, althans voor sommigen, te vreezen staat; en verantwoording, eindelijk, omtrent de roeping en bevoegdheid van hem, da costa, om ook zijne denkbeelden over een zoo hooggewigtig en teeder onderwerp voor te dragen. Hij maakt een' aanvang met het opperen van een paar bedenkingen: is het niet hoogst gewaagd, buiten den wetenschappelijken leerstoel in onderzoekingen te treden over een werk als dat van strauss? en, doet men dezen dweeper van het wijsgeerig ongeloof onzer eeuw niet te veel eer aan met de zaak zoo ernstig op te nemen? - Zij worden opgelost door de beantwoording

{==95==} {>>pagina-aanduiding<<}
van twee vragen: hoedanig is de aard en werking of invloed van het boek van Dr. strauss, en van welke zijde bedreigt het, al of niet, het geloof der ongeleerden aan de historische waarheid van Evangelie en Openbaring? en, hoedanig is het plan ingerigt van onze bestrijding tegenover dezen voorvechter van het meer verfijnde ongeloof der negentiende eeuw? Hiermede wordt het grootste deel der ‘Inleidende Voorspraak’ ingenomen; terwijl het laatste den Schrijver van zelve brengt, op de bevoegdheid, welke ieder Protestantsch belijder en Bijbellezer, zij hij ook al geen Leeraar, tot zoodanige naspeuringen heeft; eene bevoegdheid, welke roeping werd voor hem, als van afkomst Israëliet, maar thans gebragt aan de voeten van dien aan het kruis verhoogden, die het Licht der Volken en de heerlijkheid van Zijn Volk, van Israël is. Ofschoon het denkbeeld: het Joodsche volk een levend bewijs voor de waarheid van het Evangelie, dat nu naar aanleiding hiervan ontwikkeld wordt, ook reeds door anderen meermalen goed uiteengezet is, het heeft hier nogtans een voorkomen van oorspronkelijkheid en met zoo veel wegslepende levendigheid voorgesteld, dat het hart des lezers er op eene weldadige wijze door wordt aangedaan.
De tweede Voorlezing, bl. 31-59, is getiteld: nadere kennismaking met Dr. strauss en zijn Leben Jesu. - Deze Wurtemberger, na gevormd te zijn door mysticismus, magnetische invloeden en Pantheïstische wijsbegeerte, heeft met de Duitsche Godgeleerdheid der jongste vijftig jaren dat stelsel begonnen wit te broeden, hetwelk zijn veel ontdekkend boek das Leben Jesu in alle deszelfs volheid bevat. Hij is een zoon van zijne eeuw, en zijn werk het afdruksel van eene magtige rigting onzes tijds, die op meer dan ééne wijze, en door meer dan eenerlei stem en invloed, haar bestaan evenzeer uitbreidt als bewijst. - Geleerdheid, in de beteekenis van bekendheid met den omvang zijner wetenschap, kan men strauss niet ontzeggen, maar toch mist zijn boek den waren wetenschappelijken ernst; - consequent is zijn stelsel, maar hij mist consequentie met zich zelven; - helder is de voordragt,

{==96==} {>>pagina-aanduiding<<}
maar het is de helderheid van eenen ijskouden winternacht bij maanlicht; - scherpzinnig de redenering, maar niet diepzinnig. Hij merkt de verborgenste leemten zijner partijen op, maar ziet groote reten in zijne eigene ontwikkelingen voorbij. En wat het zedelijke betreft, ootmoed is niet de blinkende zijde van het Straussische Christendom.
Dr. strauss en de Apostel paulus is het opschrift der derde Voorlezing, bl. 60-93, welker oogmerk is nog, eene bijzondere proeve te leveren van de werkelijke oppervlakkigheid, en voor het gezond verstand evenzeer als voor het eenvoudig geloof volstrekte onbestaanbaarheid van het Straussische boek, in weerwil van deszelfs hoog wetenschappelijk voorkomen. Want, zegt da costa, het is niet overbodig ‘de ongelooflijke onbedachtzaamheid (of met wat anderen naam zal men het bestempelen?) te doen uitkomen van eenen Schrijver, bij wien de Bijbelsche christus een mythische voorstelling, maar de Apostel paulus een zuiver historisch persoon is; de vier Evangeliën het legendeäartig gewrocht eener zonder opzet verdichtende Christen-gemeente zijn; de Brieven van paulus, daarentegen, zoo als zij daar liggen, van dezen Apostel afkomstig, en immers, voor zeer verre het grootste gedeelte, onwedersproken echt zijn! Wij vinden hierin aanleiding, om, gelijk wij vroeger aan de Straussische vonden geheel eene natie (Israël) als getuige overstelden, thans met hetzelfde doel een enkel man tegen hom en zijne geestverwanten op te roepen; en dezen man - den Apostel paulus, zoo hoog door hemzelven geschat.’ - Het geheele opstel is con amore bewerkt en aan het einde vereenigt men zich gaarne met het slot des Schrijvers: ‘Bestaan er Brieven, als die ons met den naam van paulus aan het hoofd bewaard werden; dan bestond er ook zulk een paulus, als die Brieven, als de berichten der Apostolische Handelingen ons voor oogen stellen. Maar zulk een paulus is niet verklaarbaar, niet bestaanbaar, niet denkbaar, zonder de volle waarheid van den christus, zoo als én zijne
Schriften, én de Evangeliën Hem ons leeren. Paulus bewijst alzoo den christus (niet der my-
{==97==} {>>pagina-aanduiding<<}
thische versiering, maar) des Bijbels en der Waarheid, zoo als elke planeet, die door onze Zon verlicht wordt, dat Middelpunt van licht, warmte en bezieling bewijst, door het licht reeds alleen, dat zij van hetzelve ontfangt en teruggeeft.’
De vierde Voorlezing, bl. 94-118, is getiteld: Jezus christus. Zij hangt onmiddellijk met de vorige zamen. ‘Wij moeten (zegt da costa bl. 96, na de korte verwijzing op het nopens paulus gezegde) thands hooger den blik verheffen: van den dienstknecht tot den Meester, - van den geroepenen Apostel en getuige tot Hem, die zelve de Getrouwe Getuige bij uitnemendheid gezegd, van Zichzelven op meer dan ééne wijze, en in meer dan éénen zin getuigt (Joh. VIII:18), - van Hem, die gezegd heeft: gelooft in Hem, tot den Genen, die zeggen kon: gelooft in Mij! Wij wenschen - den Persoon van onzen Heere jesus christus te beschouwen, zoo als Hij, niet slechts de eenige naam, de eenige weg, de eenige Rotssteen van zaligheid voor het geloof is, maar gelijk Hij ook door datgene, hetwelk van Hem te boek gesteld is, door hetgeen de Schriften Hem zeggen, Hem toonen te zijn, het volmaakte levendig en eeuwig Bewijs is van de waarheid des Christendoms, van het onmogelijke eener mythische versiering of inmenging; ja, het inbegrip van alle klaarblijkelijkheid ten aanzien der zuiver historische waarheid. Met andere woorden, wij willen zien, hoe het denkbeeld, dat de Schriften van den christus geven, de historische wezenlijkheid van dat denkbeeld medebrengt en noodwendig onderstelt.’ - Hooge eerbied voor en innige verkleefdheid aan Hem, die, onvergelijkbaar in alles, door leven en leer bekend is geworden als het beeld des onzienlijken Gods, straalt door in deze geheele Voorlezing, welke gewis ook op hen, die haar hoorden, eenen diepen en heilzamen indruk zal hebben te weeg gebragt. Ook hier is het slot fraai: ‘Arme menschelijke wijsheid! jesus christus, zoo als de Bijbel Hem ons voorstelt, de vrucht der zonder opzet
verdichtende Gemeente, die Hij, als bloot Leeraar, zonder wonderen, zonder Goddelijke

{==98==} {>>pagina-aanduiding<<}
persoonlijkheid, zonder Openbaring van Boven, heeft gevormd!! - Wat zouden wij tegen zulk een droombeeld overstellen, M.H.? Niets, dan den christus des Bijbels zelven. Geene redeneering, maar bloote verwijzing dáárheen, bloote herinnering dááraan. - Wij wezen U op de Zon, zoo als zij aan den hemel schijnt, zoo als zij licht en warmte, dagen en saisoenen, vruchtbaarheid en heerlijkheid, leven en beweging, en een middelpunt aan heel onze planetenwereld geeft! - en hebben nu alleenlijk te vragen, of die Zon zich verklaren laat als een papieren knipsel van argeloos spelende kinderen; - of wel - als een vonk uit den dagelijkschen vuurhaard, maar aangeblazen door menschelijke adems tot een vlammend hemellichaam, dat hemel en aarde beheerscht en bezielt!’
Da vijfde en laatste der voorbereidende beschouwingen handelt over Mythe en Type, bl. 118-139. - Is de persoon van den Christus, zoo als de Bijbelsche oorkonden hem voorstellen, niet anders denkbaar, dan rein-, volstrekt- en waarachtig-historisch, dan is het niet onnuttig na te gaan, op welke wijze dan toch Dr. strauss zich de mythische wording van dat voorwerp onzer diepste bewondering heeft kunnen denken. Da costa wil dit aanwijzen. ‘En dat wel niet zoo zeer, omdat wij daardoor op nieuw, en van eene andere zijde, het Straussische stelsel in zijne naaktheid zullen leeren kennen; maar veel meer, om nog een geheel ander voordeel met zijne (toch niet in alles ongerijmde, vaak integendeel zoo zeer scherpzinnige) opmerkingen en inzichten te doen. Wij willen, M.H., U strauss doen kennen, als eenen afdoenden getuige, als eenen (buiten zijne bedoeling) recht krachtigen handhaver van eene sedert lang in Kerk en Godgeleerdheid miskende of vergeten Waarheid in betrekking tot het zamenstel der Openbaring van Oud en Nieuw Testament.’ Onbetwistbaar is de overeenkomst van den inhoud van het Oude en van het Nieuwe Verbond; groot het getal der bijzonderheden, die met elkander eene in hel oogvallende gelijkheid hebben. Dit heeft Dr. strauss tot het besluit gebragt, dat de Geschiedenis van jezus niets anders is ge-
{==99==} {>>pagina-aanduiding<<}
weest dan eene nabeelding van Israëls verwachtingen, zoo als die in het O.T. waren uitgedrukt; en het brengt Mr. da costa tot het lijnregt daar tegenover gestelde besluit namelijk, dat al het Oudtestamentische slechts voorbeelding was van hetgeen in de volheid des tijds aanschouwd werd. - Hij wordt, (gelijk hij bl. 131 zegt) ‘als van zelve, door die zeer nieuwerwetsche mythische
Schriftverklaring teruggevoerd tot de sedert lang miskende en bijna vergetene typische Godgeleerdheid der Ouden.’ - Dit bevreemdt ons niet, daar de eerste diepe indrukken, welke wij in onze kindschheid en jeugd ontvangen, op onze verdere beschouwingen steeds eenen belangrijken invloed uitoefenen. Da costa was eenmaal met jeugdige geestdrift aan de leer zijner vaderen gehecht. Thans heeft hij Dengene gevonden, op Wien het voorgeslacht hoopte. Hij, die het Licht der wereld is, heeft ook in zijn hart zijne schitterende stralen geworpen. De belofte is vervulling, het gehoopte wezenlijk geworden, de schaduwen hebben een ligchaam verkregen. Zóó sluit het voorledene zich in zijne voorstellingen onwillekeurig aan het tegenwoordige, en ziet zijne opgewekte verbeelding in het laatste het eerste verwezenlijkt. Hij is dus in den toestand van de Apostelen en eerste belijders uit Israël; maar hij laat zich, onzes inziens, door zijne verbeelding verder voortslepen dan zij, die in de Oudtestamentische instellingen slechts leerbeelden zagen ter voorbereiding der latere Openbaring, terwijl da costa in alles voorbeelden er van ziet. Niet alleen toch zijn bij hem al de geschiedkundige personen typen van den Christus, maar ‘zelfs de onbezielde voorwerpen in Israëls heiligdom (zegt hij), alle die beteekenisvolle plechtigheden en bedieningen in het Oude Testament; die offerhanden, waardoor werd aangeduid, dat in de volheid der tijden één volmaakt offer voor de zonde stond gebracht te worden, die alle vroegere te gelijk vervullen, verklaren, en te niet maken moest; alle die lammeren en Paaschlammeren, alle die stieren en bokken, die op schuld, op bloedstorting, op verzoening wijzen, maar op zich zelve toch wel geen ding uitwerken konden. De Tabernakel in het midden van Is-
{==100==} {>>pagina-aanduiding<<}
raëls kamp in de
woestijn, (of de Tempel op den berg te Jeruzalem), en de Ark van God, in het allerbinnenste van dat heiligdom geplaatst; de altaren ten brand- en reukoffer, de kandelaren, de toonbrooden, de waschvaten; - alles getuigde, alles gaf een denkbeeld, droeg een afbeeldsel van de groote verborgenheid, dat God in het midden van menschen eenmaal zichtbaar en lichamelijk zoude wonen; dat alles zag op den Christus, Zijne menschwording. Zijn offer, Zijne volmaaktheid. Zijne voorspraak, de voeding der ziel door het geloof in Hem, de afwassching der zonden, de verlichting van hart en verstand door en uit Hem.’ Dit achten wij overdrijving, en uit het oog verliezing van den wijzen regel, dien wijlen de Hoogl. j.h. pareau (Inst. interp. V.T. p. 186) den Schriftverklaarderen inscherpte: cavendum esse interpreti si quando typorum incidat opportunitas, ne phantasiae nimis indulgeat, sed oportere ut in generali plerumque similitudine quadam subsistat. Wij spreken hierover alleenlijk, omdat wij deze uitdrukkingen in een geschrift van Mr. da costa, wiens gezag bij sommigen in de Nederlandsche kerk bijna zoo groot is als dat van den Apostel paulus, niet zonder gevaar achten; want aan da costa zelven zullen zijne denkbeelden wel geen nadeel meer toebrengen. Wij willen onze meening eenigzins verduidelijken. De aan da costa's diepere inzigten in beide Testamenten geloovende, heeft gelezen, hetgeen wij boven aanhaalden: de altaren - de toonbrooden enz. alles getuigde, alles gaf een denkbeeld, droeg een afbeeldsel van de groote verborgenheid enz.; - heeft gelezen, dat deze eenig ware typische Godgeleerdheid alleen nog in oudere schriften
voorkomt, maar sedert lang miskend en bijna vergeten is. Zal hij nu niet, tot bevrediging van zijn
hart, vooral die oudere Godgeleerden raadplegen? - Maar nu stoote hij op boeken, in welke met hoogen ernst wordt onderzocht, in den geest der voorbeeldende Godgeleerden: waarom de Verbondsark vierkant was? of waarom de tafel der toonbrooden vier pooten en eenen rand had? welk verband er bestaat tusschen rachel's langgewenscht doch smartelijk ba-
{==101==} {>>pagina-aanduiding<<}
ren en de geboorte van den Messias, of tusschen den bloeijenden staf van aäron en de opstanding van jezus christus? en m.d.; - nu leze hij bij den eenen, b.v., dat de koperen slang, Num. XXI:8, 9, een voorbeeld was van den Satan, over wien christus aan het kruis heeft gezegepraald; bij den anderen, dat hij een voorbeeld was van christus zelven, als aan het kruis opgehangen: wat moet er het gevolg van zijn? Zullen zijne inzigten in het Evangelie helderder wezen? - Da costa ziet in den tabernakel het voorbeeld van de menschwording; in den kandelaar enz. het voorbeeld van de volmaaktheid van den Christus, of van de verlichting van verstand en hart door Hem. De hem geloovende neme nu het werk van lampe over het Genadeverbond in handen, en leze, dat er handboom, striklis noch haakje aan den tabernakel is geweest, hetgeen niet onmiddellijk van God tot voorbeeld was geschikt; dat door het doornachtige, met goud bedekte Sittemhout christus vloekdragende, maar door volmaakte heiligheid bedekte dienaarsgestalte aanduidde; dat het licht op den kandelaar christus voorstelde, maar de voet, waarop hij rustte, een afbeeldsel was van het testament der Vaderen, en de schacht van de
Israëlitische moederkerk; dat de zeven armen voorbeelden waren van de verschillende tijdperken der kerk; de lampen van de geloofsbelijdenissen; de pitten van de leeraars; de snuiters van de middelen, van welke tot wegneming van zonde en dwaling gebruik zou worden gemaakt, enz. enz. enz. Zal hij, bedwelmd door dergelijken heiligschijnenden onzin, niet in gevaar komen, om den oversten Leidsman der zaligheid uit het oog te verliezen?
Da costa beroept zich (bl. 133) wel op de wenken en uitspraken der Apostolische Schriften. Wij betwijfelen echter, of zij wel zeer ten voordeele van zijn gevoelen pleiten; b.v. Rom. V:14, waarbij hij, als ter opheldering, zegt, dat het is eene alles behalve toevallige overeenkomst en tegelijk tegenstelling tusschen adam, den eersten mensch, in wien allen gestorven zijn, en den mensche christus jezus, in wien allen, die hem toe-
{==102==} {>>pagina-aanduiding<<}
behooren, leven zullen. De woorden, die hem toebehooren, zijn van da costa en niet van paulus, die in dit Hoofdst. vs. 12-18 leert, dat het heil, door christus te weeg gebragt, zich verder uitstrekt dan het onheil, door adam veroorzaakt; waarom dan ook michaëlis, (Ontw. der voorb. Godgel. bl. 163) overigens een niet minder groot typenvoorstander dan da costa, verklaart, dat wij hieruit, met hetzelfde regt, besluiten kunnen tot de algemeenheid der verdiensten van christus met betrekking tot allen en een iegelijk mensche. Het woord τνπος is bij den Apostel geene voorspellende aanduiding, maar een exempel, en dus een voorbeeld in anderen zin dan da costa aan dit woord hecht; verg. 1 Kor. X:6, 11. 1 Thess. 1:7. - Col. II:17 noemt paulus de Feesten der Nieuwe Maan, der Sabbathen enz. schaduwen der toekomende goederen, omdat zij als zoodanige voorbijgegaan waren, terwijl het ligchaam, dat bleef, door christus was aangebragt; verg.
Rom. X:4. Het is dus hier wederom eene verheffing van het Christelijke boven het Mozaïsche, welke feestelijke instellingen tot de leer des Evangeliums stonden gelijk eene schaduw tot het ligchaam. Zou paulus nu alzoo met den schijn van geringschatting van deze dingen hebben kunnen spreken, wanneer hij dat alles beschouwd had als typen van den Christus? - Met de overige plaatsen is het niet beter gesteld. Hebr. X:1 geeft den sleutel ter verklaring voor de overige citaten uit dien Brief. Wij kunnen dit evenwel niet in het breede aantoonen, omdat wij hier reeds te groote plaats hebben ingenomen, maar merken alleenlijk nog op, dat de inhoud van dien Brief ons, ja, wel doet zien, hoe een waar Israëliet, die in jezus als Messias gelooft, bij het licht, dat hem nu omstraalt, de voorvaderlijke instellingen enz. beschouwen kan en beschouwt, als een voorbereidend onderwijs, (iets, waarvan da costa zelf ten overtuigenden bewijze strekt); maar niet, dat ieder ander Christen de aloude Israëlitische huishouding noodwendig als zoodanig beschouwen moet. Wie uit het Grieksche of Noordsche Heidendom tot het Christendom was overgegaan, zou ook zijne voorvaderlijke

{==103==} {>>pagina-aanduiding<<}
heilige gebruiken op gelijke wijze als typen of leerbeelden hebben kunnen beschouwen.
Men leide intusschen uit dit gezegde niet af, dat wij den innigen zamenhang der oude en nieuwe inrigting van het Godsrijk op aarde voorbijzien. Integendeel, wij staren er op met belangstelling, met aanbidding van Gods Wijsheid en Liefde beide, als die door de vroegste instellingen reeds den weg baande voor het geloof aan die hoogere waarheden, welke de Eeniggeborene, die in den schoot des Vaders was, ons heeft geopenbaard; die alzoo, van den beginne af, bij de opvoeding van ons geslacht, denzelfden gang volgde en van dezelfde beginselen uitging, om menschen op te wekken tot schuldgevoel, schuldbekentenis en verootmoediging voor Hem, vertrouwen op zijne vergevende liefde en dankbaarheid voor zijne genade.
De Heer da costa houde ons deze aanmerkingen ten goede. Wij achten ons evenzeer in gemoede tot hare mededeeling verpligt, als hij uit volle overtuiging gesproken heeft omdat hij geloofde. Het genoegen, hetwelk ons overigens zijne Voorlezingen verschaft hebben, heeft ons gaarne veel doen voorbijgaan, waarin wij anders van hem verschillen, omdat wij toch in de hoofdzaken overeenstemmen.
Van het IIde Stukje, bevattende de 6, 7 en 8ste Voorlezingen, ons tegelijk met het Iste in handen gekomen, zullen wij niets zeggen, voordat wij ook de bl. 182 beloofde Aanteekeningen ontvangen zullen hebben. Wij hopen intusschen, dat van zijn arbeid veel, maar onbevooroordeeld gebruik zal worden gemaakt, en dat dit gebruik zal bijdragen tot bevordering van geloof, hoop en liefde.






Leerrede, ter gelegenheid der kerkelijke bevestiging eens jongelings, bij het bereiken van zijn dertiende jaar, door A.M. Chumaceiro, Adjunct-Predikant bij de Nederlandsch-Portugeesch-Israëlitische Gemeente te Amsterdam, aan wien door de Hoofdcommissie tof de

{==104==} {>>pagina-aanduiding<<}
zaken der Israëliten, op voordragt der personele Commissie van beoordeeling, de zilveren eerepenning, overeenkomstig het Koninklijk Besluit van 17 October 1827, N. 184, is toegewezen. Te Amsterdam, bij Belinfante en de Vita. 1839. In gr. 8vo. 28 bl. f : - 45.

Van den Israëlitischen kanselarbeid der Heeren chumaceiro, ferrares en cardoze hebben wij, in ons Tijdschrift voor 1839, No. VI, bl. 233-240, loffelijke melding gemaakt: en dit mogen wij insgelijks doen van de bovenstaande Leerrede des eerstgenoemden, die wel niet werkelijk uitgesproken schijnt te zijn, maar als eene proeve, tot het op den titel uitgedrukte doeleinde bruikbaar, uitgegeven te worden.
Na eene doeltreffende inleiding, waarin het belangrijke der plegtigheid voor deze jongen Israëliet en voor de overige hoorders voorgedragen wordt, geeft de Redenaar zijnen tekst op uit Psalm LXXXVI:11a: ‘Leer mij, o Heer! uwen weg!’ of, zoo als hij het vertaalt: ‘Toon mij, o Eeuwige! uwen weg aan!’ waarvan hij den zin, bl. 6, dus uitdrukt; ‘Hij bidt, dat God hem zijnen weg zal aantoonen, dat is, dat hij in Gods wegen wandelen, waarheid en deugd liefhebben zal, en zijn hart en zijne ziel zich alleen met God zullen bezig houden’; maar bl. 8 noemt hij het ‘zich de eigenschappen van God voorstellen, opdat de mensch leere, hoe den weg der deugd te vinden,’ en op deze wijze werkt hij verder zijn onderwerp uit. Hier missen wij de vereischte duidelijkheid en naauwkeurigheid: zou het, volgens den parallelismus dezer plaats, niet eenvoudig zijn; ‘Stel mij in staat, om mij in alles naar uwen wil te regelen!’? - Het thema, hieruit afgeleid, schijnt in het eerste gedeelte der Leerrede uitgedrukt te zijn, ‘dat de weg des Heeren de weg der deugd is, en dat ieder mensch denzelven bewandelen kan’; waarop de Leeraar in het tweede handelt over ‘de middelen, welke geschikt zijn, om op den weg der deugd te blijven voortwandelen,’ en in het derde (dat op zijne

{==105==} {>>pagina-aanduiding<<}
plaats, bl. 21, vergeten is onderscheidenlijk aan te wijzen) ‘alle zijne hoorders tracht op te wekken, om nimmer dien weg te verlaten.’ - Als eerste middel tot het gezegde einde schijnt hij (want dit is weder niet duidelijk uitgedrukt) aan te prijzen het onderzoeken van Gods geboden; en het tweede noemt hij ‘God te vreezen met die ware vrees, welke bestaat in een diep ontzag, in een' heiligen eerbied voor Hem en zijne wet’: maar dit behoort immers tot het wandelen op den weg der deugd, als den weg van God, en kan er dus geen middel toe heeten. Zou hier niet liever, ook volgens den tekst, het gebed, als hulpmiddel der deugd, in aanmerking moeten komen? Had zelfs hieruit niet dit thema der Leerrede kunnen genomen worden: De gedurig levendig gehoudene gedachte aan God, een krachtig hulpmiddel tot getrouwe pligtbetrachting? - Over het geheel zij het den Heere chumaceiro aanbevolen, zich op duidelijke onderscheiding zijner denkbeelden en naauwkeurige voorstelling van dezelve toe te leggen; anders verliest men zich zoo ligt in eenen vloed van schoone woorden, en zelfs van nuttige zaken, maar waardoor en waarvan de toehoorder slechts eene verwarde en duistere voorstelling verkrijgt, en eigenlijk niets met zich draagt. - De vermaningen, die de godsdienstige Redenaar, in het derde deel, tot zijne toehoorders rigt, zijn over het geheel zeer goed en doelmatig, vooral die, waarmede hij bijzonder ouders, rijken, nooddruftigen, en eindelijk den jongen aannemeling toespreekt, en welke met een hartelijk en treffend gebed besloten worden. - De zegen van abraham's God, die ook de eenige waarachtige God der Christenen, en ‘wien onder allen volke, die Hem vreest en de deugd betracht, aangenaam is,’ zij over dezen arbeid, opdat israël's nakroost hoe langer hoe meer ‘niet verre zij van het Koningrijk Gods.’!





Getrouwe vermaning van W.A. Brakel, over het afscheiden van de Kerk, het wegblijven van het H. Avondmaal, en het houden van onderlinge bijeenkomsten;

{==106==} {>>pagina-aanduiding<<}
getrokken uit deszelfs Redelijke Godsdienst, en tot algemeene leering uitgegeven. Te Zierikzee, bij de Wed. A. de Vos en Zoon. 1840. In kl. 8vo. 20 bl. f : - 15.

Mannen, als Vader brakel en anderen zijner tijdgenooten, zijn bij de Separatisten der Hervormde Kerk geijkt; de woorden van die Oudvaders vinden bij die menschen eenen invloed, dien de welgezinde hedendaagsche Leeraar, al zegt hij letterlijk hetzelfde, niet verwachten kan. De uitgave van dit stukje is dan ook geen ongelukkig denkbeeld; maar zou het in de bedoelde handen komen, dan moest de inleiding hier niet gevonden worden, en aan brakel's woorden de oude spelling noch de Duitsche letter ontbreken. Nu zijn het immers brakel's woorden niet? Want die te veel oordeel heeft, om zich aan dit uiterlijke te stooten, zal bezwaarlijk deze getrouwe vermaning behoeven. Het zijn de eenvoudigste zielen, die met schoone woorden en zekere terminologie worden ingepakt. Voor die meer weten, is ook dit stukje wel boter aan ......





Verhandeling over het leven en deszelfs gevolgen bij den Mensch. Door Izaäk de Koning, Stads Medicinae Doctor en Heel- en Vroedmeester te Zaltbommel, enz. enz. enz. Te Zaltbommel, bij J. Noman en Zoon. 1840. In gr. 8vo. VIII en 111 bl. f 1-20.

‘In ons hart wellen menigmaal de vragen op: Worden wij dan slechts voortgeteeld om geboren te worden? Geboren om een leven vol van zorgen en moeijelijkheden, dat ons tien tranen tegen éénen blijden lach aanbiedt, kort of lang door te brengen? Leven wij om aldus te sterven? Sterven wij, ter vernietiging, en dus alles alleen om dien bepaalden cirkel der natuur te doorloopen, dien wij dagelijks bij het dieren- en plantenrijk waarnemen?’ Met deze vragen opent de Schrijver zijne gehoudene Redevoering, na eenige korte, voorafgezondene alge-
{==107==} {>>pagina-aanduiding<<}
meene aanmerkingen over de onzekerheid en kortstondigheid van het menschelijk leven. Beangstigend zouden zulke vragen zijn, indien zij bevestigend moesten beantwoord worden. Ofschoon nu dit, Gode zij dank! het geval geenszins is, blijft er in dezen evenwel steeds iets duisters voor den nadenkende over.
Uit deze opvolging van gedachten zijn bij den Heer de koning de navolgende beschouwingen over het leven en deszelfs gevolgen bij den mensch ontstaan. Hij zal dit onderwerp op de navolgende wijze behandelen: 1o. zal hij spreken over het leven en deszelfs ontstaan; 2o. over het toenemen, stilstaan en afnemen van den mensch; 3o. over het sterven en den dood; 4o. over de verandering, welke onze ligchamen na den dood ondergaan; 5o. een betoog voor de waarheid van een voortdurend bestaan na den dood en een herleven van het ligchaam; 6o. zullen eenige aanmerkingen en bijzonderheden, uit sommige gedeelten opgemaakt, deze Verhandeling besluiten. (*) Volgens deze aanwijzing van den Schrijver zullen wij met hem, bij elk dezer punten eenige oogenblikken stilstaan.
‘Het leven is een veel behandeld en toch een ongekend iets;’ - dit zegt de Schrijver terstond bij het begin van dit gedeelte, en het zal bij het slot van zelf blijken, ondanks de vierderlei wijze van verklaring, die elk naar zijne wijze van het leven tracht te geven. Zij zijn, volgens den Schrijver, of geheel stoffelijk, - diep wijsgeerig, heden ten dage Natuur-philosophie genoemd, - bloot empirisch, de algemeene systhematisch-theologische geheeten, - of zuivere, althans voor het verstand bevredigende verklaringen. ‘Wijsgeerig en zuiver natuurkundig, duidelijk en gemakkelijk te begrijpen zelfs door hen, welke buiten

{==108==} {>>pagina-aanduiding<<}
de gelegenheid zijn geweest, om zich aan wetenschappelijke zaken toe te wijden,’ bl. 5. Indien dit gedeelte in dezen zin behandeld ware, zoude de Schrijver zeker den besten weg ingeslagen hebben. De drie eerstgenoemde punten doet hij ook zeer kort af. Ter uitlegging van het door hem dusgenoemde zuiver natuur-wijsgeerig idee treedt hij in tien bijzonderheden, om de eigenschappen der levenskracht na te sporen. Ofschoon hij bij de ontwikkeling van dit idee veel geleerdheid ten toon spreidt, twijfelen wij echter, of hij door ongeleerden gemakkelijk zal begrepen worden. Zijne berisping althans der uitlegging van den Hoogleeraar van der palm van Genesis II:7 is niet zeer duidelijk. Indien de Schrijver de werken van den bekenden Engelschen Geneesheer brown gelezen had, zoude hij niet bij herhaling brauwn (*) gezet hebben; ook schrijft men niet Faenomena, bl. 10, 19 enz. En wat moet men denken van gezegden als deze: ‘Schelling, fichte en marcus zeggen in hunne Transcendentale schriften, dat deze toestanden der menschelijke levensdadigheid is: Eene eenheid in de drieheid. Wij zouden liever zeggen: Eene drieheid in de eenheid, en zoo zouden wij met hen in eene vernuftige dweepzucht kunnen eindigen, gelijk sommige Godgeleerden, in zaken, de Godsdienst betreffende, gedaan hebben?’!
In het tweede punt ontmoet men desgelijks eene mengeling van oud en nieuw. De Schrijver toont zich ook hier als een belezen man, wiens terugroepende verbeeldingskracht evenwel niet alles ter zijner tijd en op de juiste plaats teregtbrengt. De verbeeldingskracht wordt door den Schrijver eene Hoog-Edele eigenschap genoemd, van welke hij bl. 39 zegt: Bij alle menschen is deze eigenschap ‘van de ziel niet even volkomen.’ (Hetwelk onbetwist-
{==109==} {>>pagina-aanduiding<<}
baar is; maar nu vervolgt hij verder:) ‘Dat echter ligt niet in het wezen van de ziel zelve, maar wederom in de organisatie van het hersenweefsel, waarop de ziel werken moet.’?! - Indien deze Voorlezing ook voor vrouwen gehouden is, zullen zij zich niet zeer gestreeld gevoeld hebben door het gezegde, dat hare verstandelijke vermogens minder gevestigd zijn bij meerdere ligtzinnigheid, enz. bl. 36; eene uitdrukking, die, behalve dat zij niet zeer hoffelijk is, ook met de ondervinding strijdig bevonden zal worden. Vondel dacht er althans anders over;

Één vrou is duizent mannen t' ergh. 


Het derde punt had eigenlijk met het tweede kunnen zamengesmolten worden, en is dus zeer oppervlakkig behandeld. Het ontbreekt hier niet aan moeijelijk te bewijzene en zonderlinge stellingen. Zoo schrijft de Heer de koning, bl. 43: ‘Ik zeg de honderdjarige grijsaard; want, volgens de beste natuurkundige Schrijvers, schijnt dit de betrekkelijke leeftijd van den mensch te zijn.’! - En nu, wat is het eigenlijk sterven? ‘De ziel nu alle deze gebeurtenissen ontwaar wordende, dewijl zij geene indrukken meer ontvangt, en hare verstandige werkzaamheden door de hersenorganen niet meer wordende waargenomen, zoo verlaat zij haren kerker en vertrekt, waarheen? Dat weet ik niet! Sommige Godgeleerden laten de ziel dadelijk naar den Hemel of naar de Hel vertrekken.’ (Bl 45.) Is de schoolmeester, die eens in de Haarlemsche Courant aankondigde, dat het zieltje van zijn dochtertje zoo of zoo laat verhuisd was, wel te bespotten? - Prof. may, niet de may, is wel de Schrijver van een geneeskundig werk, aan hetwelk hij den naam van stolpertus heeft gegeven, maar, zoo verre ons bekend is, zijn de daar genoemde proeven, later te keer gegaan, door anderen genomen. (*) - Is claudius,
de

{==110==} {>>pagina-aanduiding<<}
brave, vrome claudius, een sterke geest, omdat hij zijne werken aan zijn' vriend hein (den Dood) opdraagt, en wil dit zeggen: dood! dood! al dood! In het binnenste en in alle uitingen van den achtingnaardigen claudius was het anders gesteld. De Heer de koning leze slechts de Opdragt in zijnen Wandsbecker Bothe, aan welks hoofd, als titelplaat, de Dood staat. Op bl. 48 schijnt de Schrijver echter beter gezind jegens asmus; maar om welke reden als in éénen adem dit alles gezegd?
‘En waar zijn al de beenderen der gestorvene dieren en menschen van zoo vele eeuwen?’ vraagt de Schrijver in het vierde deel, over de veranderingen na den dood? (bl. 52): Zij zijn vervlogen in het ruim der schepping, is het antwoord, ‘door daadzaken, zoo ik meen,’ vervolgt hij, ‘volkomen bewezen.’ Dit breede betoog, in hetwelk de Schrijver vele lange tusschenredenen hield, wordt op eene treffende wijze besloten. Ware zóó de doorgaande stijl geweest, een schoon en welsprekend werk ware uit zijne pen gevloeid.
In het vijfde gedeelte zal de Schrijver zich op een veld begeven, waarop het den Godgeleerde betaamt te wandelen. Hadde hij gezegd: Ik wil als Arts schrijven, die tevens een geloovig Christen ben, in spijt dergenen, die meenen, omdat de Arts een Natuurkundige is en vele zaken uit een natuurkundig oogpunt beschouwt, dat hij daarom geen geloovig Christen zoude kunnen wezen, - die een vrij onderzoek ter zijner tijd niet onbestaanbaar acht met een doorgaand ootmoedig geloof in christus jezus en die Hem gezonden heeft, - hij zoude zich beter uitgedrukt hebben. - In dit gedeelte komt menige fraaije aanhaling voor, en niet zelden verheft de Schrijver zich hier. Met meerdere orde en mindere aanhaling had dit een wel-
{==111==} {>>pagina-aanduiding<<}
bewerkt gedeelte kunnen worden: de Schrijver heeft hier, over het algemeen, niet zulke lange tusschenredenen gemaakt, en is niet zoo zonderling afgedwaald, als op andere plaatsen van dit boeksken.
Het laatste gedeelte der Verhandeling bepaalt zich bij het opgeven van eenige aanmerkingen en bijzonderheden, naar aanleiding van sommige der behandelde zaken, waarmede de Schrijver de zich voorgestelde zaak besluiten zal. Zij zijn de navolgende: A. Er bestaat bij den mensch eene zekere bepaalde som van opwekbaarheid, op gezag van geachte natuurkundigen oorspronkelijk voor een tijdvak van honderd jaren ingerigt! (verg. bl. 43.)
B. De natuur is geregeld in hare werkzaamheden, en veilig is haar schat in de handen van den Schepper en Verzorger.
C. Het sterven is het verschrikkelijkst oogenblik voor het hooggestemde natuurgevoel.
D. Ons gevoel moet, bij het zien van eenen stervenden, niet te hoog gestemd zijn, bij de gedachte, dat de angsten des doods zoo vreeselijk zijn voor den lijder. - Dit gedeelte wordt mede opgehelderd, zoo het heet, door het voorbeeld van eenen man, die zich had opgehangen, en dien de Schrijver, in 1825, hielp afsnijden en verder herstelde. Hij wist de Schrijver van zijne zinsverbijstering en schijndood niets te verhalen!
E. Het is een weldadige, liefderijke en vaderlijke beschikking van het Opperwezen, dat onze ligchamen na den dood tot verderving en naderhand tot een vervliegbaar gas overgaan!
F. Wederlegging van een algemeen gevoelen, hetwelk den Schrijver altoos zoozeer hinderde: dat onze doode ligchamen het aas der wormen zouden wezen! Tegengesproken, onder anderen, door opgezochte beenderen door eenen jeugdigen vriend, die beenderen verzamelde voor zijn kabinetje, en betuigde nergens wormen te hebben aangetroffen.
G. Bewezen zijnde, dat krankzinnigheid nimmer eene ziekte van de ziel kan geheeten worden, zoo hoopt de

{==112==} {>>pagina-aanduiding<<}
Schrijver op eene verbetering van het beklagenswaardig lot derzulken in ons Vaderland door de Geneeskunde; echter met zonderlingen aandrang.
H. In de achtste aanmerking bevlijtigt zich de Schrijver, om eenige tegenwerpingen op te lossen tegen eene of andere stelling in zijne Verhandeling. Zoo tracht hij zich te verdedigen over het gezegde, dat een ligchaam, in vervliegbaar gas overgegaan, ten jongsten dage toch zal kunnen hersteld worden. Hoe ééne kiem, bij de herrijzing uit het graf, op nieuw ontwikkeld wordende, men toch elkander zal kunnen wedervinden en herkennen; hieromtrent tracht de Schrijver zich te verdedigen, dat, terwijl elk menschelijk ligchaam uit eene eigene grondstof oorspronkelijk is, daardoor de Theoria Evolutionis door hem toch niet wederom verlevendigd wordt. - Het gaat in deze aanmerkingen als door de geheele Verhandeling, de Schrijver zet geen voet bij stuk; hij dwaalt telkens af, verspilt eene groote geleerdheid, waar zij dikwijls geheel overtollig is, en verduistert daardoor hetgeen anders helder zoude blijven. Hij had, bij onmiskenbare gaven, bij blijken van vele wetenschap, bij nog-aanhoudend wetenschappelijk onderzoek, iets anders, iets beters kunnen geven, vooral wanneer hij zich, waar het toch op geloof aankomt, van ijdele redeneringen had onthouden, die den dusgenoemden sterken geest niet overtuigen zullen, en die de geloovige niet behoeft. Hij eindigt met te zeggen: ‘Waar blijft de ziel na den dood, en hoedanig zal zij dan werkzaam zijn? Ik weet het niet, doch wij allen zullen het eenmaal weten, want dit weten en gelooven wij: in ons woont een edeldenkend (?) wezen, dat voor de eeuwigheid geschapen en voor eene eindelooze ontwikkeling en volmaking vatbaar is.’






De volmaaktheden van den Schepper in zijne schepselen beschouwd in Redevoeringen, ten vervolge op de Redevoeringen van J.A. Uilkens, door H.C. van Hall. Vde Deel. Natuurlijke Geschiedenis. Geologie en Delfstof-
{==113==} {>>pagina-aanduiding<<}
kunde. (Ook onder afzonderlijken titel: Redevoeringen over de Geologie en Delfstofkunde.) Te Groningen, bij J. Oomkens. 1840. In gr. 8vo. XVI en 275 bl. (en een algemeen Register over al de vijf Deelen, 24 bl.) f 3 - :

Met dit Deel is het werk, door den Hoogleeraar uilkens begonnen, hetwelk een zeer gunstig onthaal vond, gesloten. De Hoogleeraar van hall heeft in hetzelve het rijk der delfstoffen of onbewerktuigde ligchamen behandeld, en daarmede de Geologie, de kennis der gesteldheid van de oppervlakte en de buitenste schors der aarde, vereenigd. Deze laatste wetenschap is met eenige meerdere uitvoerigheid dan de eigenlijke delfstofkunde ontvouwd, gelijk uit de opgave van den inhoud der tien Redevoeringen, waaruit dit boekdeel bestaat, blijken zal.
Eerste Redevoering, Geschiedenis der wetenschap (bl. 3-33.) In deze Redevoering is Geologie met Mineralogie vereenigd; twee wetenschappen, wier geschiedenis evenwel vrij wat punten van verschil aanbiedt. Hierdoor is de behandeling onbepaald en het overzigt minder helder geworden.
Tweede Redevoering. Hedendaagsche veranderingen der aarde door het water (bl. 34-61.) Deze Redevoering is niet de onbelangrijkste van den bundel. In dezelve is, gelijk voor het geheele werk, bovenal gebruik gemaakt van de Geologie van lyell (naar eene Duitsche vertaling) en van v. hoff, Geschichte der Veränderungen der Erdoberfläche.
Derde Redevoering. Hedendaagsche veranderingen der aarde door vulkanen en aardbevingen (bl. 62-92.) Dit gedeelte had eenigzins belangrijker bewerkt kunnen zijn, wanneer de Schrijver daarbij gebruik had willen maken van v. hoffmann's Hinterlassene Werke (II. Bd. Berlin 1838), waarin dit onderwerp, met groote belezenheid en op eene de aandacht boeijende wijze, behandeld is. Daarin had hij ook iets meer over die zoogenoemde opheffingskraters kunnen vinden, die hij thans, als eene zaak van geringe beteekenis, slechts met een paar woorden in eene aanteekening vermeldt (bl. 75.)
Vierde Redevoering. Be fossiele planten (bl. 93-121.)
Vijfde Redevoering. De fossiele dieren (bl. 122-147.) Beide tamelijk oppervlakkig. Op bl. 140 wordt de Gryphus antiquitatis vermeld. Den Schrijver kan toch niet onbekend zijn, dat de grondigste natuurkenners dit zoogenoemde fos-
{==114==} {>>pagina-aanduiding<<}
siele vogelgeslacht geheel verwerpen? Bronn zegt er van, in zijne Lethaea geognostica (welk werk ons niet blijkt, dat de Schrijver gebruikt heeft, hoezeer het een der belangrijkste hoofdwerken der hedendaagsche wetenschap is): ‘Eine bizarre Vogel-Form, die aber niemals existirt hat und mithin niemals untergegangen, sondern vielmehr erst neuerlich aus märchenhaften Traditionen und der Einbildung der Naturforscher hervorgegangen ist.’ (II. S. 1174.) Vele belangrijke zaken hadden hem cuvier's Recherches sur les ossements fossiles aan de hand kunnen geven!
Zesde Redevoering. Algemeen overzigt der opvolgende vormingen, die het aardrijk zamenstellen (bl. 148-173.) Zevende Redevoering. Vervolg (bl. 174-198.) In deze Redevoeringen zijn Geognosie en Geologie dooreengemengd en alles oppervlakkig en somtijds ook onnaauwkeurig behandeld. Zoo lezen wij b.v. eene bepaling van metamorphische rotssoorten (bl. 161), welke geheel onbevredigend is: ‘Velen meenen alzoo, dat deze rotssoorten primaire rotssoorten zijn, doch, door den invloed der nog aanwezige geweldige hitte, in bouw eenigzins veranderd en alzoo metamorphische (in vorm veranderde) te noemen.’ Bij lyell lezen wij, 't geen van deze voorstelling nog al verschilt: According to the theory, which I adopt as most probable and which will be afterwards more fully explained, the materials of these strata were originally deposited from water in the usual form of sediment, but they were subsequently altered by subterranean heat, so as to assume a new texture.’ (Elements of Geology, London 1838. p. 17.) De primaire rotssoorten zijn alle door geweldige hitte voortgebragt; waarom zouden eenigen, door nog overgeblevene hitte, (die toch bij allen overbleef) laagvormig zijn geworden? Deze opvatting is derhalve niet zeer doordacht. Overigens legt de Schrijver hier te veel de zucht aan den dag, om de wetenschap met het Mozaïsche scheppingsverhaal in overeenstemming te brengen, en geeft hier en daar een' commentarius op het laatste, dien wij niet zoo gaaf kunnen aannemen, b.v. de ‘zekere tijdsverloopen, in onze vertaling dagen genoemd,’ bl. 177. Wij verstaan de Hebreeuwschen text niet, maar vermeenen, dat onze vertaling toch wel juist moet zijn, vooral omdat telkens herhaald wordt: ‘Toen was het avond geweest en het was morgen geweest de eerste dag (Genes. I. vs. 5), de tweede
dag’ (vs. 8)

{==115==} {>>pagina-aanduiding<<}
enz. Dat vele uitleggers van den eersten rang, zulks als groote tijdvakken verklaren, weten wij wel; maar daarom meenen zij toch nog niet, dat de vertaling onjuist is.
Achtste Redevoering. Kenmerken en rangschikking der delfstoffen (bl. 199-221.)
Negende en tiende Redevoering. Overzigt der delfstoffen (bl. 222-246 en 247-275, naar de rangschikking van glocker.) Eene korte opsomming, zonder eenige beschrijving, alleen door gedurige ontboezemingen over de orde en zamenhang des heelals afgewisseld, waarbij de Schrijver een klein rustpunt bij zijnen snellen voortgang neemt.
Het spijt ons, dat wij geen gunstiger oordeel over dit boek kunnen vellen. Hoezeer op de behandeling van uilkens, zijnen voorganger, ook wel eenige aanmerkingen, te maken zijn, heeft deze echter meer beschreven, en dus meer werkelijke kundigheden, al is het dan ook hier en daar oppervlakkig, medegedeeld, en daarbij door eene veelzijdige lectuur en aanhalingen uit reisbeschrijvingen en dichterlijke en wijsgeerige geschriften zijn werk versierd en veraangenaamd. Bij onzen Schrijver, daarentegen, vinden wij grootendeels slechts eene dorre opgave van hetgeen in de wetenschap behandeld wordt, en niet vele sporen van eigene vergelijkende studie; terwijl de stijl daarbij eenigermate vermoeijend is. Vooral is het hinderlijk, den Schrijver zoo dikwerf in eene soort van verrukking te zien gebragt, die de hoorders zijner Redevoeringen, of althans zeker de lezers niet deelen kunnen. Zoo vindt hij het b.v., zoo wij hem wèl begrijpen, verwonderlijk, dat de planten der voorwereld ook bloemen en de dieren tanden hadden (bl. 150.) Onnaauwkeurige of niets beteekenende uitdrukkingen, zoo als, dat de Voorzienigheid uit den duisteren nacht des voortijds deze lichte (?) en schoone Aarde te voorschijn riep (bl. 153), terwijl, op bl. 159, volgens berzelius, de Aarde vroeger een zelflichtend ligchaam wordt genoemd, en andere dergelijke, zullen wij thans stilzwijgend voorbijgaan. - Bij het volstrekt gemis van Nederlandsche werken over de Geologie hadden wij gaarne een beter bewerkt geschrift aangekondigd.


Natuurlijke Historie der Zoogdieren, met meer dan 250 Afbeeldingen, op 84 Platen, in 10 Afleveringen. Iste Af-
{==116==} {>>pagina-aanduiding<<}
levering. Te Groningen, bij J. Oomkens. 1840. In 4to. f 1-25.

Dit werkje kan tot een aangenaam geschenk voor de jeugd dienen. De afbeeldingen zijn voor den prijs vrij wel uitgevoerd, vooral Pl. 7, een' Patrijshond voorstellende; de meeste zijn kopijen van reeds zeer dikwerf gecopieerde afteekeningen uit buffon en schreber. De tekst kon beter bewerkt zijn. Zoo heeft men b.v. onder No. 3 de once, eene Amerikaansche kattensoort, bl. 2, die op bl. 4 nog eenmaal voorkomt, met Felis jubata verward. De afbeelding (l'once van buffon) heeft betrekking tot eene soort, die in de koudere en bergachtige streken van Perzië en in China voorkomt. Het ware te wenschen, dat men de jeugd niet dan goede en gegronde begrippen mededeelde; anders moet men later weêr afbreken, wat eerst is opgebouwd, en dikwerf blijven de eerste indrukken lang bewaard. Wij zullen uitvoeriger verslag over het geheele werk geven, wanneer wij al de Afleveringen ontvangen hebben.






Geschiedenis van Napoleon. Vermeldende zijne kinder-, leer- en jongelingsjaren; militaire loopbaan; veldtogten; Consulaat en Keizerschap; veldslagen; kroonsafstand; verblijf op het Eiland Elba; de zoogezegde honderd dagen; hernieuwde afstand; verbanning naar het eiland Sint-Helena; Gouvernement; testament; anekdoten, enz. enz. enz. Door Alexander Dumas. Te Amsterdam, bij J.C. van Kesteren. 1840. In gr. 8vo. 335 bl. f 2-90.

Bij de menigvuldige, gedeeltelijk zeer bruikbare levensbeschrijvingen van napoleon, kan het thans aangekondigde werk alleen daardoor belangrijk zijn, dat het den bekenden Franschen Tooneel- en Romandichter alexander dumas tot Schrijver heeft, en men alzoo van dit welig vernuft nieuwe treffende voorstellingen en schilderingen verwachten mag. Echter laat de beperktheid van het werk niets anders dan zekere oppervlakkigheid in de behandeling van zulk een rijk onderwerp toe. Niet alle tijdperken van napoleon's leven worden nogtans even beknopt behandeld, en, niettegenstaande de verdediging van den Schrijver door den Vertaler,

{==117==} {>>pagina-aanduiding<<}
is de ingenomenheid van den Franschman met den afgod van zijne natie te groot, dan dat hij onpartijdig zou zijn. De Vertaler heeft dit ook zelf gevoeld, en zich hier en daar genoodzaakt gezien, eene noot tot teregtwijzing aan den voet der bladzijden te plaatsen. Behave erge Gallicismen als: ‘het plan dat de eerste Consul kwam van te schetsen,’ stootten wij onder het lezen op afgewezen voor afwezend, patriche voor patricische, zich verheft hebben voor zich verheven hebben, terroretische voor terroristische, marat voor murat, Thon voor Tonijn, wijkte voor week.
Wij durven deze levensbeschrijving minder voor de beoefening der Geschiedenis, dan voor lectuur tot uitspanning aanbevelen, daar men in dezelve, behalve den onderhoudenden toon, eenige minder algemeen bekende bijzonderheden vindt, waaronder vooral het testament van napoleon met deszelfs codicillen en de lijst der door hem nagelatene goederen zeer merkwaardig is.





Jan Hopkens; gewigtige waarheden in den vorm van vertelselen. Uit het Engelsch van Mevr. Marcet. Met Voorrede en Bijvoegsel van Prof. H.W. Tijdeman. Te Utrecht, bij R. Natan. 1840. In gr. 8vo. 192 bl. f 1-80.

In eenen tijd, waarin zelfs de geringere standen der maatschappij meer, dan vroeger plaats had, zich bezig houden met de overweging van staathuishoudkundige onderwerpen, en het onderscheid tusschen den toestand van armen en rijken, het voordeel of de schade, te weeg gebragt door de aanwending der natuurkrachten, door de machinerie en den vrijen of beperk ten handel, niet slechts in de gehoorzalen der geleerden of in de vergaderingen der wetgevers behandeld worden, maar waarin zelfs de fabrijkärbeider, de ambachtsman en de landbouwer daarover redetwisten; en hier en daar door geweldige middelen het bestaande trachten te veranderen; in zulk eenen tijd zal geen weldenkende het afkeuren, dat de Schrijfster, die reeds vroeger zich goedkeuring en roem verwierf door hare Grondbeginselen der Staathuishoudkunde, in gemeenzame Gesprekken, nu zoodanige onderwerpen, waarvan de bevooroordeelde en partijdige beschouwing aanleiding geeft tot ontevredenheid en aanspoort tot oproerige onverwerping van hetgeen nuttig of onvermij-
{==118==} {>>pagina-aanduiding<<}
delijk is, in den vorm van verhalen ingekleed, aan de overweging van hare landgenooten aanbiedt. Het boek bevat de volgende vertelselen: I. De rijken en de armen, of de dienstvaardige Toovergodin. Van den overvloed der rijken leven de armen. II. Het arbeidsloon. Deszelfs verdubbeling zou het lot van den nijveren handwerksman geenszins verbeteren; evenmin als eene verdubbeling van alle prijzen het lot van den producent of den koopman. III. De drie Reuzen. Eene voorstelling van het nut, hetwelk de wind, het water en het vuur toebrengen, om de kracht der menschen te versterken. IV. De bevolking betoogt, hoezeer de minvermogenden door onberadene hnwelijken zichzelv' en de kinderen, die zij voortbrengen, allerlei leed en ellende, en aan de maatschappij den kanker der armoede veroorzaken. V. De
landverhuizing. Aanmerkingen over het al of niet geradene der landverhuizing. VI. De Armen-tax, zijnde de gedwongen opbrengst tot onderstand der armen, waarvan de Schrijfster het schadelijke tracht aan te toonen. VII. Het invoeren der Machines, of goedkoope en dure manufacturen, waarin het groote nut en het onmisbare van deze uitbreiding of uitwinning van menschenkrachten verdedigd wordt. VIII. Buitenlandsche handel, of het bruidskleed. De buitenlandsche handel, zelfs de vrije invoer van gefabriceerde goederen van die soorten als er ook bij ons gemaakt worden, is niet als nadeelig voor de natie te achten, brengt voordeel aan, zelfs bij den uitvoer van geld voor gefabriceerde koopwaren. IX. De koornhandel, of de prijs van het brood. Dezelfde redenen, die voor den vrijen handel in het algemeen pleiten, zijn toepasselijk op den graanhandel.
Wij ontkennen niet, dat in dit werk veel gevonden wordt, hetwelk geschikt is, om op eene verstandige wijze over sommige der hier behandelde zaken te doen oordeelen. Maar wij vonden ook veel, hetwelk in het geheel niet van toepassing is op ons vaderland en landgenooten. Wij twijfelen er niet aan, of onze lezers zullen dit reeds opgemerkt hebben bij onze opgave van de titels en inhoud der vertelsels. Zelfs Prof. tijdeman schijnt dit hier en daar gevoeld te hebben, en tracht te vergeefs het te bewimpelen, order anderen wanneer zijn Hooggel., in het naschrift, het vertelsel: De landverhuizing aanprijst, als dienstig tot waarschuwing NB. tegen het plan, om Nederlandsche landlieden in de bovenlanden van Suriname te laten coloniseren. In zoo ver

{==119==} {>>pagina-aanduiding<<}
het boek bestemd is om een Volksboek te zijn, gelooven wij, dat hetzelve veeleer den behoeftige zal verbitteren tegen, dan verzoenen met ‘een' staat van zaken, die hem veroordeelt om van honger te sterven,’ gelijk dezelve door Prof. cherbuliez genoemd wordt. Mogt de uitgave van dit geschrift aanleiding geven aan een' verstandigen en kundigen landgenoot, om zijne krachten to besteden, ten einde de hier behandelde onderwerpen meer overeenkomstig den toestand van onzen landaard voor te stellen; dan zou, naar ons oordeel, eerst voorzien worden in den eisch van eene behoefte, die ook door dit werk, naar het ons voorkomt, niet is vervuld.





Handboek voor alle standen, bevattende: aanwijzing van alle de in het Rijk bestaande Ministeriën, Regerings-departementen, hoogere en lagere Regtbanken, Raden, Commissariaten, Collegiën, Lands- en Provinciale Besturen, voorbeelden van Requesten, Modellen van verschillende onderhandsche Acten, enz. enz. enz. tot vebruik voor allen, die bij hoogere en lagere Besturen iets te verzoeken, te reclaméren of voor te dragen hebben, gelijk ook voor hen, die zonder hulp van Practizijns onderhandsche verbindtenissen willen aangaan. Of de nieuwe Koninklijke Secretaris, herzien en met de Nederlandsche Wetgeving in overeenstemming gebragt. Door Mr. P.F. Timmers Verhoeven. Te Dordrecht, bij Blussé en van Braam. 1840. In gr. 8vo. 632 bl. f 4-80.


Bijdragen tot bekendmaking van de voornaamste zaken van den Handel der Nederlanden, en van dien van Hamburg; opgehelderd door de berekening der meeste artikelen, welke van Amsterdam naar Hamburg en van Hamburg naar Amsterdam gezonden worden; ook door den Effecten-handel en de Wissel-arbitrage over beide plaatsen. Met opgave der Logarithmen, om, volgens de grondslagen, die iedere rekening aanbiedt, bij elke verandering op eene gemakkelijke wijze de pari der beide markten te leeren kennen, en vele belangrijke aanmerkingen enz. Te Utrecht, bij

{==120==} {>>pagina-aanduiding<<}
N. van der Monde. 1837. In gr. 8vo. XXII en 286 bl. f 3-80.


Verzameling der jaarlijksche Verslagen, omtrent den staat der Provinciën, aan de Heeren Staten door derzelver Gedeputeerden. 1838. Te Arnhem, bij C.A. Thieme. 1839. In kl. 8vo. 406 bl. f 2-50.

De titel van het eerste hier aangekondigde werk is zoo uitgebreid, dat wij ons daardoor van zelve ontslagen gevoelen van alle verpligting tot mededeeling van den inhoud. Dit alleen moge volstaan: al wat de nieuwe Koninklijke Secretaris belooft te leveren, dat kan men ook bij hem vinden; echter niet alles even omstandig en breedvoerig. Onderscheidene rubrieken, waaromtrent men elders alles meer in de bijzonderheden kan te weten komen, zijn zeer kort en bij wege van zeer algemeene opgaaf behandeld; andere daarentegen zijn bijzonder uitgewerkt. Het boek is van velerlei dienst; maar het maakt het bezit van een aantal andere werken, betrekkelijk dezelfde onderwerpen, waarover hier gesproken wordt, geenszins overtollig.
Naar ons toeschijnt is No. 2 een werk, voor den handel van hooge wetenschappelijke waarde. Eigenlijk is het slechts de eerste aflevering van een werk van zeer grooten omvang, dat zich niet alleen tot de Nederlanden en Hamburg bepalen zal. Maar mogt de zich niet genoemd hebbende Schrijver onverhoopt verhinderd worden zijnen reuzenarbeid te voltooijen, dan is dit boek, opgedragen aan den Heer w. de clercq, Directeur der Handelmaatschappij, echter voor hetgeen daarin behandeld wordt volledig op zichzelve. Ook hier geeft dè titel op, wat men in deze bladzijden vinden kan. Een meer volledig verslag zou bijna niet anders kunnen bevatten, dan een afschrift van den korten inhoud der mededeelingen bl. XIII-XXII van het voorwerk; en, behalve dat zulk naschrijven weinig beteekent, zou het ook te veel plaats wegnemen. Wij kunnen dus niet anders, dan niet de aaneengeschakelde lezing, maar de behoorlijke studie, de lezing en herlezing van elke rubriek van tijd tot tijd, en het gedurige raadplegen van hetgeen hier geleverd wordt, aan allen, die tot den geachten handelstand, vooral tot den groothandel, behooren, ernstig aanbevelen. Opmerking verdient onder anderen, bij het ingevoerde decimale

{==121==} {>>pagina-aanduiding<<}
stelsel, het altijd blijvend onderscheid tusschen hetgeen in de eene en hetgeen in de andere stad gemeten is, zoodat b.v. de uitlevering der maat te Rotterdam vrij wat minder is dan te Amsterdam, daaruit ontstaande, dat, hoewel de mindere meting over één last de uitlevering scherper maakt, echter de meters aan de Maas niet karig zijn voor den ontvanger (bl. 68). Brave schippers worden alzoo weleens, zegt de Schrijver, buiten hunne schuld, van ontrouw verdacht, schoon het verschil alleen ligt in de onderscheidene wijze van meten.
De verzameling der jaarlijksche Verslagen omtrent den staat der Provinciën, aan de Heeren Staten door derzelver Gedeputeerden gedaan, over het jaar 1838, is niet onbelangrijk voor de Statistiek enz. Voortgezet wordende, zullen uit dit werk belangrijke bijdragen voor de Geschiedenis des Vaderlands kunnen ontleend worden. Alleen begrijpt een ieder, dat dergelijke Verslagen niet meer behelzen, dan men er openlijk en officieel in wil mededeelen. Hetgeen men daarin vindt, is dus niet overal en altijd boven nadere toetsing verheven.


Nederland bij eenen Algemeenen Oorlog. Te Haarlem, bij V. Loosjes. 1840. In gr. 8vo. 41 bl. f : - 50.

Deze welgeschrevene brochure, waarvan de Schrijver verkozen heeft anoniem te blijven, bevat ter inleiding in weinige woorden, dat men hier geenszins een volledig betoog omtrent het staatkundig stelsel van evenwigt van Europa moet verwachten, maar dat het korte uittreksels behelst uit een werk, hetwelk door den Schrijver weldra over dit belangrijk onderwerp ter perse zal worden gelegd, ten einde in deze oogenblikken eenen eenigzins dieperen blik op den zorgelijken staatkundigen toestand des Vaderlands naar buiten te doen werpen.
De Schrijver schetst voornamelijk met vlugtige, maar juiste trekken, het geschiedkundig overzigt van de rol, die de voormalige Republiek der Vereenigde Nederlanden in de buitenlandsche staatkunde, tot behoud van het evenwigt der Mogendheden van Europa, gespeeld heeft, door 1o. Neêrlands staatkundigen toestand in betrekking tot de algemeene staatsgesteldheid van Europa na te gaan en te on-
{==122==} {>>pagina-aanduiding<<}
derzoeken; met andere woorden, het in verband met het staatkundig evenwigt van hetzelve te beschouwen; om, 2o., de neutraliteit van Nederland, waarvan thans bij eenen algemeenen oorlog, sprake is, te overwegen.
Het stelsel van staatkundig evenwigt was in de oudheid onbekend, en komt eerst in de nieuwere Geschiedenis, ten tijde van de magt van karel V en den strijd van frans I tegen dezelve, te voorschijn, en ontwikkelde zich nog meer onder hendrik IV en richelieu. Doch, toen, na den Vrede van Munster, het Huis van Oostenrijk de zon des voorspoeds zag tanen, en Frankrijk onder lodewijk XIV voor het evenwigt van Europa op deszelfs beurt te magtig werd, vormden zich tegen hetzelve verschillende Coalitiën, onder de leiding van willem III, Koning van Engeland, waaraan, zoo wel als aan den Successieöorlog, het Nederlandsch Gemeenebest een onmiddellijk en krachtig deel nam. Het was voornamelijk het belang onzer Voorvaderen, dat Frankrijk niet in het bezit der Belgische provinciën geraakte, waarnaar het zoo vurig reikhalsde. Het staatkundig evenwigt werd behouden bij den Vrede van Utrecht en bevestigd door het Barrieretraktaat.
Thans zijn de zaken geheel veranderd: door de Fransche heerschappij werd het Europeesch evenwigt geheel verbroken, en na den val van napoleon door eene Pentarchie, of de heerschappij der vijf groote Mogendheden, vervangen; die door de vereeniging van België met Nederland eenen voormuur voor Frankrijk meende op te rigten; hetgeen echter in 1830 bleek een zeer zwakke te zijn, daar hij met den eersten stoot inviel, en Nederland van de eerste Mogendheid van den tweeden rang tot eene van den derden of vierden verviel. Indien nu het geval plaats grijpt, dat de groote Mogendheden, die alleen de staatkundige magt in Europa uitoefenen, over de eene of andere zaak ernstig verschil krijgen, zoo als zulks plaats gehad heeft, zoodat daardoor een algemeene oorlog kan uitbarsten, is het een hagchelijk tijdsgewricht voor al de overige kleinere Staten. Moeten zij de eene of andere partij kiezen, of zich onzijdig houden? Dit tracht de Schrijver in zijn tweede gedeelte te beantwoorden. Wat Nederland betreft, het kan geenszins zich aan de zijde van Frankrijk scharen; want dan werden eensklaps deszelfs schepen en koloniën, zijne laatste hulpbronnen, door de Engelschen weggenomen. Verklaart het zich, met

{==123==} {>>pagina-aanduiding<<}
de verbondene Mogendheden tegen Frankrijk, dan loopt het grootelijks gevaar, om den eersten stoot te moeten verduren en geheel of gedeeltelijk door de Fransche legers te worden overstroomd, daar België nu niet dan als eene Fransche Provincie kan aangezien worden. Nederland moet dus onzijdig blijven; het moet zich in staat stellen, om, door zich met andere kleinere Staten tot een verbond van gewapende neutraliteit te vereenigen, te land en ter zee deszelfs onzijdigheid krachtig te kunnen handhaven. Dit is de slotsom van het onderzoek des ongenoemden Schrijvers, met hetwelk wij volkomen instemmen; ofschoon wij niet inzien; hoe ons Vaderland, bij den vervallen staat van deszelfs geldmiddelen, die ontzagwekkende houding zoude kunnen aannemen. Wij kunnen den Schrijver zijne redeneringen over het op den duur onbestaanbare der vereeniging van België met Noord-Nederland niet zoo gaaf toestemmen, al heeft hij dezelve met eene lange aanteekening aan het slot van dit geschrift trachten te staven. A posteriori is alles waar; maar wie heeft dit vijftien jaren a priori zich kunnen voorstellen? De scheiding van België en Nederland was het gevolg der Julij-omwenteling. Ware die niet voorgevallen, en had het Nederlandsche bestuur sommige misslagen weten te vermijden en meer vastheid en klem ten toon gespreid, zoo zoude deze scheiding nimmer hebben plaats gegrepen, en het verschil tusschen het Zuider- en Noorder-deel van het voormalige Koningrijk der Nederlanden had, door verloop van tijd, voor eene meer in elkander vloeijende eenheid plaats gemaakt. Wij wenschen vurig, dat de Voorzienigheid Europa en de beschaafde wereld voor de onafzienbare rampen van eenen algemeenen oorlog moge behoeden, waarvan
voorzeker ons Vaderland in deszelfs tegenwoordigen toestand het eerste slagtoffer zijn zoude.






Jodocus Heringa, Eliza's zoon, als Voorstander van het Vaderland en deszelfs heilzame Instellingen, gelijk mede in eenige andere betrekkingen, geschetst. Eene Redevoering, met Aanteekeningen en Bijvoegsels, van Hermanus Bouman. Te Utrecht, bij J.G. van Terveen en Zoon. 1840. In gr. 8vo. VIII en 168 bl. f 2 - :

Gelijk Prof. bouman wijlen zijnen voortreffelijken Ambtge-
{==124==} {>>pagina-aanduiding<<}
noot heringa, in eene Kerkelijke Rede, als Voorganger der Christelijke Gemeente, en Prof. vinke, deszelfs Opvolger, hem, in eene Akademische Oratie, als Hoogleeraar in de Godgeleerdheid, naar verdiensten geroemd had, zoo schetste de eerstgenoemden hem naderhand in bovenstaande Redevoering, uit zulk een oogpunt, als voor het gehoor, tot welk hij toen sprak, het meest gepast was, namelijk voor het Utrechtsche Departement van de Maatschappij Tot Nut van 't Algemeen, waarvan heringa vele jaren een zeer werkzaam Lid was: hierin vond de Redenaar geschikte aanleiding, om zijnen Toehoorders ‘eerst te herinneren, wat heringa voor het Vaderland en deszelfs Instellingen deed, en daarna voor te stellen, hoe hij het deed.’ - In het eerste stuk worden eerst deszelfs verdienstelijke pogingen voor de vaderlandsche belangen, bij onderscheidene gelegenheden, kortelijk voor de aandacht gebragt, en vervolgens deszelfs ijverige en nuttige medewerking tot menige vaderlandsche Instellingen aangewezen, zoo als de reeds gemelde Maatschappij, tot welker Afdeeling de Redenaar het woord voerde, - een Matigheidsgenootschap, - het Koninklijk Nederlandsch Instituut, - het Bijbel- en het Zendelinggenootschap, - en de Zondagsscholen. - In het tweede stuk wordt aangetoond, dat hij dit alles deed met onpartijdige en evenwel onverdeelde belangstelling, - met volharding en standvastigheid, - met wijs beleid en vaste overtuiging, - en met eenen Christelijken geest, als het beginsel, waaruit alles voortvloeide. - Dat deze belangrijke stof met keurige netheid en deftigheid van stijl voorgedragen wordt, zal men van den Hoogleeraar bouman wel verwachten, en dat alzoo een waardig Man
door eenen waardigen geprezen wordt, zal men wel gaarne gelooven, zonder dat wij daarvan eene proeve bijbrengen.
Het overige en verre het grootste gedeelte van dit boek, bl. 47-168, bevat Aanteekeningen en bijvoegsels, waarin de Heer bouman over verscheidene bijzonderheden van heringa's leven en werkzaamheden uitweidt, die hij in de Redevoering maar even aangeroerd had, of waarover hij, naar het bijzondere doel van dezelve, niet zoo zeer spreken kon. Zij zouden dus bijdragen kunnen leveren aan den genen, die in staat mogt zijn, om eene volledige, onpartijdig geschrevene en welgestelde Levensbeschrijving van dien uitmuntenden vaderlandschen Godgeleerde zamen te stellen: in allen

{==125==} {>>pagina-aanduiding<<}
gevalle maken zij, hoe fragmentarisch ook, een belangrijk gedeelte van dit geschrift uit, waarvoor men niet minder, dan voor de Redevoering, den Mededeeler dank verschuldigd is, en waaruit men den verdienstelijken heringa naar den geest kan leeren kennen, wiens ligchamelijke beeldtenis, en daaronder het fac-simile zijner naamteekening, voor den titel geplaatst, dit boek versiert, en zijnen vrienden en hoogachters tot een aangenaam aandenken zal zijn.





Ada van Holland. Een Gedicht door Nicolaas Beets. Te Haarlem, bij de Erven F. Bohn. 1840. In gr. 8vo. XII en 80 bl. f 2-50.

Daar zijn onderwerpen, die van den eenen kant voor eene poëtische behandeling zeer uitlokkend zijn, maar die van den anderen kant daarbij groote moeijelijkheden opleveren. Er is in het een of ander voorval, in deze of gene situatie iets, dat den Dichter treft en bij hem den lust doet geboren worden, om zijne krachten er aan te beproeven. Doch wanneer hij zich tot den arbeid (Dichters, ergert u niet aan het woord!) nederzet, ondervindt hij zwarigheden, die hij bij de eerste keuze met had vermoed.
Het komt Rec. voor, dat het onderwerp van dit dichtstuk van den Heer beets tot het getal der zoodanigen behoort. Ada van Holland, de dochter van Graaf diederijk, in haar prille jeugd door de staatszucht harer moeder adelheide tot een huwelijk en tot het aanvaarden van de Grafelijke regering gedrongen, en welhaast in eenzame ballingschap op Texel verkwijnende, het laat zich zeer goed begrijpen, dat dit onderwerp de verbeelding des Dichters treft, en dat hij zich tot de behandeling daarvan opgewekt gevoelt. Er is veel dichterlijks in de situatie van de jeugdige ada; en reeds heeft onze staring dit gevoeld, toen hij de ongelukkige in een zijner gedichten voorstelde en bezong, gelijk zij was in hare ballingschap op Texel. Doch van den anderen kant heeft het onderwerp zijne groote bezwaren. Voor een dichtstuk van langeren adem komt ada Rec. voor eene minder geschikte heldin te zijn. Stille lijdzaamheid kan de dichterlijke trek van haar karakter zijn; de belangstelling voor haar wordt opgewekt door hare jeugd en door haar ongeluk. Maar zij is te lijdelijk; zij heeft te weinig kracht, en is te

{==126==} {>>pagina-aanduiding<<}
zeer enkel de speelbal van anderen, dan dat zij overigens veel belang kan inboezemen. Dat is ook bij de behandeling van den Heer beets zigtbaar geworden. Hij heeft gepoogd, haar een romantisch belang te geven, door eene heimelijke liefde bij haar te vooronderstellen voor banjaart. Doch juist hierdoor komen hare zwakheid en lijdelijkheid nog meer aan den dag. Zij biedt geen den minsten wederstand tegen den wil harer moeder, als deze haar huwt aan den Graaf van loon, en zelfs geen strijd wordt daarbij in haar bespeurd. Ware het nog de zorg voor het welzijn des vaderlands, dat haar bewoog, om hare liefde op te offeren, zoo zou men eerbied voor hare beweegredenen hebben; nu kan men slechts medelijden met hare zwakheid gevoelen, maar een medelijden, dat met een zeker gevoel van minachting gepaard gaat. In de wezenlijkheid is haar gedrag niet onnatuurlijk, maar voor eene dichterlijke behandeling leent het zich toch slecht. Er is te weinig van de heldin in hare geschiedenis, dan dat zij zeer zou interesseren. De Dichter heeft dit gevoeld, en vandaar de rol, die hij haar laat spelen bij de belegering van Leydeyns burgt. Daar houdt zij zich groot en heldhaftig; maar is dat in overeenstemming met haar overige karakter? Vanwaar dan overigens die geheele lijdelijkheid? Is die overeen te brengen met haar trotseren van banjaart, waar deze haar in Leyden tot overgave komt dringen? Zoo komt het Rec. voor, dat de voorstelling van ada iets onzekers heeft, iets wankelends, wat het gevolg is van het gebrekkige des onderwerps, om althans met eenige uitvoerigheid behandeld te worden. In den trant van staring's dichtstukje levert ada eene geschikte stof op; voor grootere stukken minder. Na eenmaal dit onderwerp te hebben gekozen, heeft de Dichter er van gemaakt, wat er van te maken was.
Eene tweede aanmerking geldt het karakter van ada's moeder, de weduwe van Graaf diederijk, adelheide. Is dat zoodanig, als de Geschiedenis het ons leert kennen? Was zij de vrouw, bij wie, gelijk hier, zacht gevoel zich met fierheid en kracht paarde; die, ja, zelfbeheersching genoeg bezat, om datgene te doen, wat zij pligt en belang rekende, maar wie dit toch moeite kostte; wier boezem ‘smachtte naar het kleed der rouwe,’ en die verlangde zich der dreefheid te kunnen toewijden; van wie het heeten mogt:

{==127==} {>>pagina-aanduiding<<}


De melk blijft altijd in haar bloed, 
En, streve ze ook in 't spoor haars vaders, 
Nog leeft haar moeder in haar aders, 
En daarom drong een tranenvloed 
Door Adelheides vingren henen. 


Is het in haar karakter, vat wij bij de ontmoeting tusschen haar en ada lezen?

De moeder zweeg, en was bewogen 
Van eerbied voor haar kind. Een traan 
Verduisterde andermaal hare oogen. 


of:

‘Mijn eenig kind, vergeeft gij mij?’ 
Borst ze eensklaps uit met bange snikken, 
Vertederd door de zachte blikken 
Der onderworpne. 


Rec. twijfelt daaraan zeer, en gelooft daarenboven, dat bij zulk eene voorstelling het gedrag van ada nog onbegrijpelijker wordt, als zij zonder tegenstand in eenen echt toestemt; waartegen haar hart, dat een ander bemint, opkomt, en dien zij (en te regt!) onbetamelijk acht, terwijl het lijk haars vaders nog onbegraven staat. Alleen de vrees voor het heerschzuchtig en geweldig karakter der onvrouwelijke adelheide kon haar daartoe nopen. Adelheide is dus, naar Recs. oordeel, èn historisch èn poëtisch (in verband met ada) misteekend. Op zichzelve beschouwd, met voorbijzien van haar historisch karakter en van den invloed, dien zij hier op ada uitoefent, heeft de schildering veel fraais. Was zij een denkbeeldig persoon, en werd zij niet voorgesteld als degene, die hare zwakke dochter dwingt tot eene daad, waarvan deze en als kind èn als jonge maagd een' afschuw moet hebben, de voorstelling ware regt dichterlijk. Nu is zij niet manachtig genoeg; terwijl ada te zwak en te onbeduidende is, en wij bij deze, nu de Dichter toch eene geheime liefde bij haar vooronderstelt, ook meer strijd tusschen liefde en pligt mogten verwachten.
Als geheel liet het stuk Rec. dan in meer dan één opzit onbevredigd. Maar in de bijzonderheden vond hij veel, wat hem een nieuw bewijs was van des Dichters groote gaven en echt poëtischen geest. De beschrijving van ada

{==128==} {>>pagina-aanduiding<<}
bl. 12 en 13, is schoone poëzij; schilderachtig die van de knielende dochter, den zegen harer moeder afsmeekende, bl. 18:

O lieflijk was zij, dus geknield, 
Daar, als zij 't hoofd voorover hield, 
Geheel de schat van blonde lokken, 
Gelijk een stroom van gouden vlokken, 
Ter neervloeide in haar moeders school, 
En liet den hals van marmer bloot; 
Want zie, opdat zij neergebogen 
De hand te beter voelen mocht, 
Wier zegen zij zoo ijvrig zocht, 
Had zij den sluier afgetogen. 


Vol kracht en schoonheid is, op zichzelve beschouwd, het geheele verhaal van het gebeurde te Leyden, en niet minder fraais bevat de laatste zang, die ada op Texel schildert, ofschoon de beschrijving van den dageraad èn gerekt èn gemanierd is, hetgeen de uitwerking wegneemt. Schier op elke bladzijde vindt men ook pier de duidelijkste bewijzen, dat beets waarlijk Dichter is, en bij dichterlijk gevoel en verbeelding een groot meesterschap bezit over de taal.
Doch ook op enkele bijzonderheden moet Rec. aanmerking maker. Eene enkele maal wordt de lezer door eene onverwachte en kwalijk aangebragte wending geheel uit de stemming gerukt, waarin de Dichter hem gebragt had. Men oordeele deze anders in vele opzigten schoone regels:

Dus sprak zij met bestorven mond; 
Haar want was bleek; haar oogen blikken 
Met ongewone glinstring rond 
 
Haar hand beefde, en haar kniën knikten. 
't Was de overspanning van de ziel, 
Die alles in een vrouw deed trillen, 
Wier kracht alleen bestond in willen, 
Als ze in haar lagen zetel viel. 
Zij drukte 't kloppend hoofd er tegen, 
Als zocht zij heul en baat bij 't koel 
En zacht bekleedsel van haar stoel, 
Gantsch rood fluweel met goud doorregen. 



{==129==} {>>pagina-aanduiding<<}

Hoe heeft de Dichter er dezen laatsten regel kunnen bijvoegen? Voelde hij dan niet, dat hij daardoor de uitwerking van het vorige waarlijk schoone en treffende wegnam? Dat die prozaïsche beschrijving van het bekleedsel van den rug des zetels (nog hinderlijker door dat ongelukkige gantsch) een wanklank is bij de aandoenlijke voorstelling van adelheide's droefheid?
Jammer, dat ook hier en daar eene minder gelukkige uitdrukking, een stootende of prozaïsche regel hindert. Waarom b.v. het anglicisme behouden, bl. 13:

Een wolk, te droef voor een zoo jong? 


Waarom een regel, als bl. 42:

Valsche ophef mag geen geestkracht hieten? 


Waarom de stoplap, bl. 53:

Maar meden Banjaart t'elker stond? 


Waarom het onhollandsche, bl. 65:

Een teedren gloed had voorgedaan? 


Men noeme deze en dergelijke dingen geene kleinigheden: de grootste Dichters lieten zich daaraan gelegen liggen. Bilderdijk achtte de taal te hoog, om haar te verwaarloozen; vondel achtte zuiverheid en sierlijkheid vereischten in den Dichter. Het toont of achteloosheid, òf onkunde, òf eigenwaan, wanneer men het beneden zich rekent, om ook op dergelijke zaken te letten. Hare verwaarloozing stoort, veel meer dan de Dichters dikwijls meenen, den indruk hunner stukken. Rec. hoopt, dat de aanwijzing van soortgelijke vlekken den Heer beets opwekken moge, om ze in het vervolg te vermijden, en ook daardoor zijn schoon dichtertalent te volmaken.
Eene fraaije plaat, ada op Texel voorstellende, versiert dit gedicht.





Auswahl Niederländischen Gedichte. Ins Deutsche übertragen, nebst kurzen historischen, biographischen und Niederländische Sitten und Gebräuche schildernden Bemerkungen. Bearbeitet von F.W.v. Mauvillon. II Theil.

{==130==} {>>pagina-aanduiding<<}
Essen, bei G.D. Bädeker; Rotterdam, bei A. Bädeker. In kl. 8vo. XXII und 516 Seite. f 3 - :

Wij hebben van het eerste Stuk dezer vertalingen (*) een vrij breedvoerig verslag gegeven; toevallig werd het later geplaatst, dan wij wenschten, en vandaar, dat de Heer von mauvillon in zijn Vorwort dit Tijdschrift niet kon noemen onder de beoordeelingen van zijn werk ook in Nederlandsche Maandschriften, die hem onder de oogen kwamen. Wij willen juist niet beweren, dat hij, die zich ‘sehr viele, besonders belehrende, Beurtheilungen gewünscht hätte,’ van ons zoo bijzonder veel zou geleerd hebben; maar ons verslag heeft hem toch nog al eenige, zoo wij meenen bescheidene wenken en aanmerkingen medegedeeld, terwijl wij ten behoeve van ons publiek enkele proeven mededeelden. Bij de beperkte ruimte, waarover wij kunnen beschikken, houde de verdienstelijke Vertaler het ons ten goede, dat wij daaromtrent ditmaal in geene bijzonderheden treden, het voornaamste noemen, en een paar bijzonderheden uit de aanteekeningen opvatten.
Het bekendste uit de hier vertaalde Nederlandsche Gedichten bestaat in: fragmenten uit spandaw's Vrouwen; een paar vaderlandsche Romancen (Hans l. Jan Haring en Lieven Heere) van Tollens; het Dichterlijk Geluk van denzelfden; de dood van Claasens, uit de Hollandsche Natie; de Kermis der Goden, door storm van 's gravesande; de Herder op het Slagveld van Cannae, door d.j. van lennep (niet D.L. gelijk er staat), en het Treurspel: Jacob Simonszoon de Rijk van l.w. van merken, dat in zijn geheel geplaatst wordt en ruim honderd bladzijden druks inneemt. Maar wij keuren het goed, een vaderlandsch Treurspel in zijn geheel aan den buitenlander te doen kennen. Dergelijke vertalingen gieten meestal kortere gedichten over: zal men echter de poëzij eener Natie kennen, dan moeten ook uitgewerkte dichtstukken niet onbekend blijven, en onder deze minst het vorstelijke Treurspel, waarin zich de kracht der poëzij vertoont, poëtische dictie gevonden wordt, en, wanneer de inhoud uit de geschiedenis des Vaderlands ontleend is, de volksgeest in meer dan één opzigt durchhellt. In sommige opzigten ware echter eene andere keuze, b.v. van

{==131==} {>>pagina-aanduiding<<}
een Treurspel van bilderdijk, welligt verkieslijker geweest; want, hoe uitmuntend ook de Rijk zij, wij hebben er, die in gang en versificatie gelukkiger zijn. Evenwel moeten wij, zal der waarheid worden hulde gedaan, bekennen, dat von mauvillon in de overbrenging niet ongelukkig is geweest. Duitsche Alexandrijnen bevallen ons evenmin als Hollandsche Hexameters; en woorden, als Landvogtei, Schaffoth en anderen, dunken ons even min poëtisch als Hoogduitsch. Ook maken de Hollandsche namen van plaatsen en personen hier en daar eene vreemde figuur. Maar, gelijk wij zeiden, wij zullen niet tot bijzonderheden afdalen. Omdat wij bij voorkeur het goede willen vermelden, zullen wij daarvan toch iets bijbrengen.
Een moeijelijk over te brengen couplet door de rijm vond von mauvillon voorgeworpen (met het Duitsche boek voor ons schrijven wij van zelve Germanismen) in Lieven Heere:

‘Ga heen, en moog de Spanjaard raden, 
Hoe veeg het binnen sta; 
Gij draagt de helft maar van de brieven; 
Wil hij ook de andre helft van Lieven, 
Hij zwemme en zink hem na!’ 


Maar de Vertaler kiest allergelukkigst niet den voor- maar den toenaam des helds tot rijmwoord, en brengt vloeijend over:

‘In deinem halben Briefe forsche 
Der Feind umsonst nach Sinn; 
Wil er den Rest? bei Lieben Heere 
Kann er ihn finden, tief im Meere; 
Er komme da hier hin!’ 


Een gelukkig overgebragt couplet is het volgende uit tollens Dichterlijk Geluk:

Ginds sleept, langs klip en steenrotsbrokken, 
Met de aakligheid des nachts alleen, 
Zich konaas zanger voort, vergrijsd van baard en lokken, 
Door najaarsmist en stormen heen. 
't Is doodsch en ledig in zijn hallen; 
Malvina slaapt in 't graf en Oscar is gevallen: 
Geen afkomst, die hem de oogen sluit! 
Hij mengt zijn klagten met de orkanen..... 

{==132==} {>>pagina-aanduiding<<}

O, zalig is hij met zijn tranen, 
Want Ossian behield zijn luit. 


Wij laten de moeijelijkste uitdrukkingen cursijf drukken, en voegen er de vertaling bij, waarvan wij omgekeerd het min gelukkige auszeichnen:

Seht, wie dort längs der Felsen mauer 
Hin Kona's Barde trauernd schlucht; 
In dunkler, feuchter Nacht, wo schwerer Stürme Schauer 
Ihm durch die greisen Locken streicht, 
Wankt er aus seinem oden Hallen. 
Malvine nahm der Tod, sein Oscar ist gefallen, 
Kein Enkel, der sein Auge schliesst! 
Er haucht die Wehmuth aus in Lieder, 
Und Ossian fühlt Freude wieder, 
Die der Gesang ins Herz ihm giesst. 


Het laatste alleen is wat mat. Sed claudite jam rivos, cet.
De aanteekeningen geven, zoo als de titel aanduidt, ophelderingen, tot onze geschiedenis, zeden en gewoonten enz. betrekkelijk. Onder veel goeds en gepasts sluipen hier eenige fouten. Zoo zegt von mauvillon, dat de groot in zijnen koffer ‘die Fahrt über die Maas’ deed. Ieder weet, dat tusschen Loevestein en Gorkum de Waal stroomt. (Bladz. 425.) Zierikzee heet eene Festung (bladz. 429), maar is dit niet, en was het nooit meer, dan elke stad vroeger versterkt was. Ja, àpropos! daar wij nu toch in Zeeland zijn: ‘Die Provinz Seeland besteht aus vielen grossen und kleinen Inseln (von welchen letzteren mehre blosse Sandflächen sind, die nur zur Ebbezeit trocken über Wasser stehen u.s.w.’ Wij bedanken den Duitscher zeer voor de eer, aan - niet vielen, want die zijn er niet, maar eenige - schorren en platen aangedaan, om ze tot eilanden te verheffen. Ook het vervolg dier aanteekening (bladz. 435) is eene nieuwe bijdrage tot de onkunde aangaande die jammerlijk miskende provincie. De Heer von mauvillon doet het voorkomen, alsof men geene andere gemeenschap op de Zeeuwsche eilanden onderling heeft, dan dat men zich het laagste der ebbe ten nutte maakt, om de stroomen te doorwaden. Een zonderling misverstand, waartoe de watertogt der Spanjaarden van St. Philipsland naar Duiveland in 1572 aanleiding schijnt gegeven te hebben!!

{==133==} {>>pagina-aanduiding<<}

Bij de vermelding onzer voornaamste Dichteressen, bladz. 452, had ten aanzien van j.c. de lannoy wel mogen gezegd zijn, dat zij onder de Dichters der vorige eeuw - en ook van vroegeren tijd - de eenige is, wier luim zich niet op het lagere gedeelte der boert beweegt, vooral in verband tot het bladz. 509 gezegde.
Onjuist is het, wanneer bladz. 461 staat: ‘In ganz Niederland wird nichts gebrannt als Torf.’ Het tegendeel is bekend genoeg. Even onwaar wenschen wij, dat het volgende op bladz. 509 zij: ‘Es ist gar keine Seltenheit, einen niederländischen Dandy, oder eine niederländische Merveilleuse versichern zu hören, sie läsen nie ein holländisches Werk, und besuchten nie ihr vaterländisches Theater.’ Dit is immers niet waar? En zoo het waar is, dan toch stellig ‘eine Seltenheit.’
In alles kunnen wij de ophelderingen van den Vertaler weder bejahen noch verneinen. Zoo bekennen wij, de inrigting der speel (h...?) huizen niet te kennen, en dus buiten beoordeeling te moeten laten het gestelde bladz. 473-477.





Het Jaar der Dwaasheid, een geschiedkundig Verhaal uit de XVIIde Eeuw, door J.F. Bosdijk. Te Gorinchem, bij A. van der Mast. 1840. In gr. 8vo. 368 bl. f 3-60.

Het denkbeeld van den Heer bosdijk, om den beruchten windhandel in tulpen tot het onderwerp van een verhaal te kiezen, is niet ongelukkig. Met regt mogt hij het den naam geven van het jaar der dwaasheid, en hij heeft die dwaasheid hier en daar goed geteekend. De tooneelen, waarin die handel wordt geschetst, zijn regt geschikt, om den lezer de zotternij der menschen van dien tijd, het spel der hartstogten bij dien windhandel, het bedrog en de schurkerijen daarbij gepleegd, te doen kennen. Dat is dan nu ook het beste gedeelte van dit boek. De intrigue van den Roman, ten zij deze geschreven ware door een' meester in het vak, liet zich vooraf raden. Van de honderd waren er zeker negentig Romanschrijvers, wier thema zou zijn: een meisje, wier vader zich door den tulpenhandel laat medeslepen, bemint een jong mensch, die de dwaasheid inziet en schuwt, maar die daarom door den vader wordt

{==134==} {>>pagina-aanduiding<<}
verstooten, door wien een tulpenhandelaar wordt begunstigd, totdat eindelijk de bommel losbreekt, en papa, door de edelmoedigheid des verstooten minnaars getroffen en gered, in het huwelijk stemt. Ziedaar ook het thema van den Heer bosdijk, niet zeer origineel van vinding, noch zeer belangwekkende, omdat ieder den uitslag wel raden kan. Maar hij heeft daarenboven zijn boek van de eene zijde met langwijligheden gerekt, en van de andere zijde met onwaarschijnlijkheden gevuld. Tot de eerste behooren vele van des Schrijvers redeneringen en beschrijvingen, een goed deel van de partij bij desiderius, en van het gebeurde bij overlander; tot de laatste, de geheele geschiedenis van margaretha's wegvoering door den student met al hare bijzonderheden. - Verstaat de Heer bosdijk Latijn? Hoe komt het dan, dat in de tot vervelens toe bijgebragte Latijnsche spreekwijzen van den student zoo vele fouten zijn? Men kan niet overal aan drukfouten denken. - Recs. oordeel komt dus hierop neder: daar, waar de Schrijver de dwaasheid van het jaar 1636 heeft beschreven, is hij niet ongelukkig geslaagd; maar de overige gedeelten van zijnen Roman laten veel te wenschen overig.





Portefeuille van oorspronkelijke en vertaalde Verhalen en Legenden, door Th. Gottfriedi. Iste Stuk. Te Groningen, bij K. van Meurs. 1840. In gr. 8vo. 200 bl. f 1-80.

Een drietal Verhalen worden hier den lezer aangeboden, waarvan het laatste naar het Hoogduitsch, de beide eersten dus waarschijnlijk oorspronkelijk zijn. Rec. twijfelt er aan, of men in de Rederijkers in Brussel in 1559 het karakter van granvelle juist zal geteekend vinden en het geheele verhaal waarschijnlijk achten; of het voor den Schrijver raadzaam geweest zij, in het tweede verhaal eene beschrijving van het tournooi te geven, en of het derde de vertaling wel zeer waardig was: maar onder het groote aantal van verhalen, die verslonden worden, zijn er zeker vele, die niet beter zijn, en gewone leesgezelschappenlektuur levert ook dit Deeltje op. Daartoe wil Rec. het wel aanbevelen, ook in het belang van den uitgever, die zulk eene aanmoe-
{==135==} {>>pagina-aanduiding<<}
diging verdient, en wien wij daarom een goed debiet toewenschen.


Marat. Een geschiedkundige Roman van A. Schoppe, geb. Weise. Uit het Hoogduitsch. Te Amsterdam, bij ten Brink en de Vries. 1839. In gr. 8vo. 267 bl. f 2-75.

Wie bekend is met de bekwaamheden der talentvolle Schrijfster zal niet twijfelen, of deze geschiedkundige Roman houdt haren roem staande. De mannen van het Fransche Schrikbewind en de gruwelen, in naam der vrijheid gepleegd, komen hier regt goed uit; vooral het karakter van den eigenlijk laffen hoofdpersoon is met juistheid geschilderd, en de edele charlotte corday, die den moed had, om, met opoffering van haar eigen leven, Frankrijk van dit monster te verlossen, is de handeling, waarop de Roman eindelijk nederkomt.
Vertaling en correctie laten nog al wat te wenschen over. Wij weten, het oorspronkelijke niet hebbende, niet, aan wien het zij toe te schrijven, dat men bladz. 49 leest: Mijne Heeren! ook elders Mijnheer. Ieder weet, dat de minste onderscheiding van titels destijds in Frankrijk contrabande was, en niets hoogers, dan Citoyen, geduld werd. Zoo staat elders, bladz. 45, van een cent: hier was de Vertaler in zijn vaderland. Dergelijke kleinigheden ontsieren het kostuum. Allerdings, bladz. 86, is een Germanismus; kwam te hooren, (had zoo even gehoord, venait d'ouïr) bladz. 168, een Gallicismus. Ook alleen voor maar, dat hier herhaaldelijk voorkomt, is Hoogduitsch, doch schijnt vrij algemeen in onze taal te worden. Pinkers voor wenkbraauwen (bladz. 21) is een zonderling woord. Eilen (ijlen), gemagtigde (gematigde) partij, verdiger (verdediger), bl. 2, 62, 76 enz., zullen drukfouten zijn. - Het werkje is, als gezegd, onderhoudend geschreven.


Het huiskruis, of de verderfelijke gevolgen van het Jeneverdrinken, door Ds. Böttcher. Naar den vijfden druk, uit het Hoogduitsch. Te Koevorden, bij D.H. van der Scheer. 1840. In kl. 8vo. 96 bl. f : - 40.


{==136==} {>>pagina-aanduiding<<}

Hoe men ook over de middelen denke, die in den laatsten tijd zijn aangewend tot wering van het schromelijke misbruik van sterke dranken, - het doel moet ieder menschenvriend toejuichen. Dit werkje kan vooral den zoogenoemden gemeenen man de oogen openen omtrent dien geesel der maatschappij, die oorzaak van tallooze ellenden, het misbruik van sterke dranken. Daarom prijst Rec. het van geheeler harte aan. Of echter de zaak wel van de regte zijde wordt aangevat, en er geene andere middelen aan te wenden waren, om het schandelijke misbruik, vooral bij den gemeenen man ten platten lande, te keer te gaan, is eene andere vraag, waarop Rec., daar het er hier de plaats niet toe is, welligt elders nog wel eens terugkomt.


Woorden uit den Bijbel, voor elken dag van het jaar 1841. Te Groningen, bij R.J. Schierbeek, Jr. kl. form. f : - 15.

De Heer m.a. amshoff, te Groningen, verzamelaar dezer Woorden, bragt die bijeen naar aanleiding van een gelijksoortig Engelsch werkje. Hij zendt ze in het licht met de woorden van den Roomschkatholieken Geestelijke leander van es, wiens hoogschatting van den Bijbel genoegzaam bij alle Christenen bekend is. Wat hij ook hier van de woorden des levens zegt, toont, hoezeer hij ze als de bron beschouwt van licht, kracht, troosten rust; terwijl de teksten, door den verzamelaar hier voor elken dag van het jaar opgenomen, ons, over het algemeen, welgekozen toeschijnen; vooral heeft dat betrekking op die, welke voor den zondag gesteld zijn. Voor den tekst Januarij 19, I Thess. I. vs. 10, had wel een andere kunnen gevonden worden. Op Maart 22 treffen wij de plaats uit Joël II. vs. 28 aan. Op Junij 7 vinden wij dezelfde woorden door petrus, Hand. II. vs. 17, aangehaald. Den laatsten tekst vinden wij hier zeer op zijne plaats; minder voegt die uit Joël in Maart. Wat behoeven ook gelijkluidende plaatsen opgegeven te worden? er is overvloedige rijkdom. Ook had de tekst op November 2, Efez. IV. vs. 30, gepaster in de Pinksterweek kunnen geplaatst worden. Hebr. XIII. vs. 16, Jac. I. vs. 27 en dergelijke waren welligt hier beter geweest.
Bij huiselijke Godsdienst mogen deze Woorden stof tot stichtelijke overdenkingen opleveren, en de arbeid van den verzamelaar voor velen nuttig zijn! Het boeksken verdient alle aanprijzing.







{==137==} {>>pagina-aanduiding<<}

Boekbeschouwing.

Commentatio Theologico-Philosopha de Francisci Hemsterhusii meritis in Philosophiae loco de Deo hominisque cum Deo conjunctione explicando, a facultate Theologica Academiae Groninganae praemio aureo ornata, Auctore Ludovico Susano Petro Meyboom, S.S.M. Cand., qui ei brevem vitae F. Hemsterhusii conspectum adjecit. Groningae, apud J.B. Wolters. 1840. Form. oct. maj. XXVII et 184 pag. f 2 - :

Deze Verhandeling, die ons voorkomt eigenlijk meer tot de Geschiedenis der Wijsbegeerte dan tot de Godgeleerdheid te behooren, is door de Theologische Faculteit te Groningen met goud bekroond; en dit niet ten onregte, want zij draagt alle blijken van eene grondige en zorgvuldige bearbeiding, waardoor het voorgestelde onderwerp van alle kanten bezien, en hetgene, dat de Schrijver hieromtrent in de schriften van zijnen Auteur gevonden heeft, over het geheel duidelijk voorgesteld is. Bij de uitgave heeft hij eene korte levensschets van denzelven laten voorafgaan, waarvoor men hem dank verschuldigd is.
Ter beantwoording der prijsvraag naar de verdiensten van f. hemsterhuis in de verklaring van dat gedeelte der Wijsbegeerte, dat over God en de vereeniging der menschen met God handelt, heeft meyboom, in het eerste deel zijner Verhandeling, deszelfs wijsgeerig gevoelen omtrent dit onderwerp, hem op den voet volgende, ontwikkeld, en in het tweede deszelfs verdiensten in dit opzigt aangetoond.
In de Iste afdeeling van het eerste deel toont hij dan, volgens hemsterhuis aan, hoe de mensch tot kennis van God komt, d.i. 1. hoe en van waar, door welke vermogens, langs welken weg, en volgens welk beginsel van het schoone, verhevene en volmaakte, hij daartoe geraakt. 2.

{==138==} {>>pagina-aanduiding<<}
Door welke bewijzen hij het bestaan van God betoogen kan. 3. Hoedanig hij langs dezen weg God in deszelfs wezen, kennis en liefde leert kennen. - Loffelijk en nuttig is het, dat meyboom hier en doorgaans bij het einde van elk hoofdstuk kort zamentrekt, wat men uit het gezegde, als het gevoelen van hemsterhuis over het behandelde gedeelte, mag opmaken.
Bij den aanvang der 2de afdeeling, die over de vereeniging handelt, welke er tusschen den mensch en God bestaat, merkt meyboom op, dat er, volgens hemsterhuis, een onderscheid is tusschen die van God met de menschen en die van de menschen met God, en dat de eerste (p. 71) ‘physiek hierin bestaat, dat God der menschen Schepper is, en hun physiek deel onderhoudt en bestuurt; en moreel hierin, dat Hij hen bemint, op het naauwst met hen wil vereenigd zijn, en zich door hunne gelukzaligheid en deugd gelukzalig gevoelen, en hun de grootste vorderingen in kunsten en wetenschappen zelf als 't ware ingeeft.’ (?) - Vervolgens wordt onderzocht, hoe en waar de tweede, de vereeniging van den mensch met God, te zoeken is, namelijk in zekere gelijksoortigheid van de menschelijke natuur met de Goddelijke, gelegen in de vermogens van zijnen geest, en wel voornamelijk werkzaam door een zedelijk orgaan, dat hemsterhuis den mensch toeschrijft, en daardoor in de liefde tot het goede, of, zoo als hij het vervolgens nog algemeener noemt, in de liefde. Door vermeerdering van den trap dezer gelijksoortigheid kan de mensch zijne vereeniging met God vermeerderen: de hoogste trap van beide is te vinden in de hoogste volkomenheid van alle vermogens en de hoogste overeenstemming tusschen dezelve. Deze vereeniging betoont zich door zekere uitwendige vereering, maar vooral door het vormen van 's menschen wil naar den wil van God. - Uit dit alles volgt, dat er tusschen God en de menschen eene gemeenschap is als tusschen een' vader en zijne kinderen, die hij uit liefde tot gelijkvormigheid aan zichzelven opleidt. Deze vereeniging zal eeuwig vorderen; welke stelling in het betoog der drie volgende ontwikkeld wordt: 1. De

{==139==} {>>pagina-aanduiding<<}
ziel is onsterfelijk. 2. Dit leven is met het toekomende ten naauwste verbonden, als deszelfs aanvang en als 't ware eerste beginselen. 3. De liefde is voor den mensch, in alle eeuwen van zijn bestaan, de hoogste volkomenheid, en de hoogste vereeniging met God, waartoe hij in eeuwigheid meer opklimmen zal. - Uit het tot hiertoe voorgestelde wordt door meyboom nog zeer kort opgemaakt, wat de philosophische denkwijze van hemsterhuis was over God en 's menschen vereeniging met Hem. - Als aanhangsel geeft hij nog deszelfs gevoelen op over de geschiedenis der Godsvereering en der Godverloochening; om hieruit te doen zien, hoe, naar deszelfs meening, het menschdom langzamerhand gekomen is tot het vinden en kennen van God.
In het tweede deel dezer Verhandeling worden de verdiensten van hemsterhuis ten opzigte der behandelde stof aangetoond, en wel 1. door vergelijking van deszelfs wijze van philosopheren met die van anderen, zoo wel onder de nieuwe als onder de oude Wijsgeeren; waarbij het ons voorkomt, dat meyboom die vergelijking niet had behoeven uit te strekken tot die, welke na hemsterhuis geleefd hebben, ten ware hij had kunnen aantoonen, dat zij van denzelven iets gewonnen en overgenomen hebben. Het onderscheid zal, volgens meyboom, hierin bestaan hebben, dat hemsterhuis het zinnelijk en het geestelijk beginsel in den mensch vereenigd, met volle zelfbewustheid, in aanmerking nam; terwijl anderen dit of niet, of zonder er zelve bewust van te zijn, gedaan hebben. Of dit laatste niet te fijn gesponnen is, of anders niet duidelijker en vollediger had moeten aangetoond worden, zouden wij nog al betwijfelen. - 2. Door de beschouwing van het eigen karakter der Wijsbegeerte van hemsterhuis, en wel ten opzigte van hetgene, dat hij daardoor zocht, van de bronnen, waaruit, en van de vermogens, waarmede hij uit dezelve putte, en eindelijk van de wijze van voordragt zijner onderzoekingen. - 3. Door de opmerking, dat hij, met vermijding van de voornaamste dwalingen der Wijsgeeren, datgene geleverd heeft, waaraan

{==140==} {>>pagina-aanduiding<<}
het menschelijk verstand behoefte had, en wat het naaste komt aan de Christelijke waarheid. Hoewel meyboom reeds te voren met regt opgemerkt had, dat het noch door de prijsvraag van hem gevorderd werd, noch voor hem, als jong mensch, welvoegelijk was, de gebreken van een' groot' Man aan te wijzen, heeft hij nogtans nu met geen minder regt, ofschoon met bescheidenheid, deze drie dwalingen aangewezen: dat hemsterhuis a. de bedoelde vereeniging meer van 's menschen, dan van Godszijde beschouwt; b. meer op den enkelen mensch, dan op het menschdom ziet; c. te beslissend een zedelijk orgaan in den mensch aanneemt. - Ten opzigte der nadering van het wijsgeerig gevoelen van hemsterhuis tot de Christelijke waarheid, vindt meyboom in den door denzelven ontworpen mensch een zeker beeld van jezus; in de gemeenschap der menschen met God een zeker afbeeldsel van de Kerk; in de manier van voordragt van philosopheren iets overeenkomstigs met de leerwijze van jezus. Hoewel deze vergelijking hier en daar hoog genoeg opgedreven is, willen wij het hem echter in de hoofdzaak wel toegeven; maar het is dan toch wonder, dat hij niet onderzoekt, van waar het kwam, dat hemsterhuis die overeenkomst niet schijnt gevoeld, althans zich daarover niet uitdrukkelijk verklaard te hebben. - Ten slotte geeft meyboom nog drie dingen op te merken: 1. Waaraan heeft hemsterhuis de voortreffelijkheid zijner Wijsbegeerte te danken gehad? Antwoord: (p. 177.) Aan de Natuur, de Geschiedenis, de Kunsten, zijne Vrienden, socrates, christus, welken laatsten hij steeds voor oogen schijnt gehad te hebben, hoewel hij Hem niet dikwijls noemt, dat bij het philosopheren zoo niet zijn mogt, en nog veel minder met het zijne overeenkwam. (?) 2. Vanwaar komt het, dat
hemsterhuis als Wijsgeer bijna door iedereen veronachtzaamd is? Antw. Van de gesteldheid des tijds, waarin hij leefde; van de geringe verspreiding zijner schriften; van de denkwijze der meeste Wijsgeeren van dien tijd over de Wijsbegeerte, voor welke hij te eenvoudig was. 3. Wat nut kan de Wijsbegeerte nog van hem trekken? Antw.

{==141==} {>>pagina-aanduiding<<}
Van hem leeren alles zamen vereenigen, waaruit de mensch gekend kan worden; onder anderen ook onderzoeken, wat er is van het bestaan en den zetel van een zedelijk orgaan, dat hij in den mensch gesteld heeft, maar waarin hij nog niet zoo diep doorgedrongen is, als waartoe latere waarnemingen, meent meyboom, aanleiding geven; welk een en ander wij, met hem, aan de genen, die dezer zaken meer kundig zijn, gaarne overlaten.
Het bovenstaande moge voldoende zijn, om den veelbevattenden inhoud en de manier van bearbeiding dezer wel bewerkte Verhandeling te doen kennen. Zij is ook over het geheel in een' goeden Latijnschen stijl geschreven; te welken opzigte wij meyboom's verontschuldiging omtrent hetgene, dat uit den aard der nieuwe zaken meer van de zuiverheid afwijkt, gaarne, wat zij gelden kan, wil laten gelden; en voor het overige, zonder in verdere beoordeeling te treden, vereenigt hij zich met het oordeel der Hooggeleerde Mannen, die deszelfs arbeid getoetst en gekeurd en er het merk van deugdelijk goud op gezet hebben.





Bijbeloefening over het Evangelie van Joannes. Door H. van Heyningen, Predikant te Meppel, enz. Iste Deel. Te Schoonhoven, bij S.E. van Nooten. 1840. In gr. 8vo. XVI en 358 bl. f 3-30.

‘Niet gemakkelijk,’ zoo schrijft van heyningen, Voorrede, bl. III, ‘niet gemakkelijk geloof ik, dat de voorraad van Bijbeloefeningen, onder welken naam en in welken vorm dan ook uitgegeven, te groot zal worden, zoo zij maar Bijbeloefeningen zijn, die den Bijbel beter leeren verstaan en denzelven met meer nut leeren gebruiken; zoo zij de Bijbelsche kennis vermeerderen, Bijbelschen zin bevorderen en tot eenen Bijbelschen wandel opleiden: want nog altijd houd ik vast aan het beginsel, waarop de Protestantsche Kerk gevestigd is, dat de Bijbel, en wel de Bijbel alleen, de zuivere bron is, waaruit

{==142==} {>>pagina-aanduiding<<}
de kennis van de Christelijke Godsdienst kan geput worden.’ Met deze betuiging zal ieder onpartijdige instemmen, vooral die bij ondervinding weet, dat overal, waar bijbelsche voorstelling ingang vindt en behoudt, rust heerscht en lust gaande blijft, om den Bijbel alleen als veilig rigtsnoer te volgen. Hoe eenvoudiger die voorstelling is, hoe meer de hooge waarde des Bijbels zal gevoeld en erkend worden. Na alles, wat de Eerw. van heyningen als Bijbeloefening heeft in het licht gegeven, is ook dit geschrift, hopen wij, bij velen hartelijk welkom.
‘Mijne Bijbeloefening (bl. XIII, XIV) is wel geene eigenlijk gezegde Commentarius, voor geleerden bij uitnemendheid geschikt, in welken alles, wat door geleerden ter verklaring is bijeengebragt, opgenomen en beoordeeld wordt; maar zij bevat toch, zooverre mijne krachten zulks toelieten, eene duidelijke verklaring van het Evangelie van joannes, waarbij ik wel andere uitleggers en, zoo ik hoop, niet zonder vrucht geraadpleegd heb, echter geenen derzelven slaafs gevolgd ben. - Het was echter niet alleen mijn doel, het regt verstand, maar ook het ware nut van dit Bijbelboek te bevorderen, en mijne Lezers te doen opmerken, welken indruk het op hen behoorde te maken, welke uitwerking bij hen te weeg te brengen: ik wilde een stichtelijk huisboek vervaardigen, om geloof en Godzaligheid bij mijne Medechristenen te bevorderen.’ - Met dezen toeleg ziet deze Bijbeloefening het licht. Naar dezen maatstaf moet dit geschrift worden beoordeeld. Zoo wel voor het publiek, als voor onszelven als Rec., hebben wij gemeend deze woorden van den Schrijver te moeten mededeelen.
Het eerste Deel dan dezer Bijbeloefening over het Evangelie van joannes behandelt de zes eerste Hoofdstukken van 's Apostels geschrift. Een doorloopend verslag kunnen wij natuurlijk van dit werk niet geven. De aard en aanleg van zulk eene Bijbeloefening, als deze is, zouden daartegen opkomen. Hierom bepalen wij ons tot eenige bijzonderheden. In de eerste plaats komt dan in aanmerking het gebruik, dat van heyningen van de Oordeelkunde

{==143==} {>>pagina-aanduiding<<}
gemaakt heeft. Het is goed, dat hij niet elke kleinigheid heeft aangeteekend. Dit behoort meer in een Commentarius, dan hier thuis. Over het algemeen zal men reden hebben, om de handelwijze des Eerw. Schrijvers goed te keuren. Hij toch moet slechts slotsommen van onderzoek, het onderzoek zelve niet mededeelen. Hier geven wij slechts twee voorbeelden, waaruit men beoordeelen kan, wat wij bedoelen. H. IV:35, 36 wordt de lezing, door van heyningen op goede gronden, door godesbach aangevoerd, gevolgd. Zoo schrijft hij, bl. 221: ‘Het woordje en, waarmede dit vers (36) begint, behoort niet tot den tekst, is niet van joannes, maar integendeel moest het woordje alrede, dat in het vorige vers voorkomt, en in het oorspronkelijke het laatste woord van het vers is, tot dit vers gebragt worden. Alrede ontvangt de maaijer zijn loon,’ enz. Het andere voorbeeld vindt men bl. 243-245. Het is te uitvoerig, om hier te worden medegedeeld, maar bewijst het goed gebruik, dat van heyningen voor zijne Lezers van de kritiek des Bijbels weet te maken, zelfs al stemt men met hem in de keus der lezing niet in. In het uitlegkundig gedeelte vindt men meestal, ofschoon niet slaafs, van der palm gevolgd. Dit zij niet met minachting gezegd. Integendeel houden wij dit voor goed, omdat de Bijbelvertaling van dien beroemden Man te regt veel opgang heeft gemaakt, en de Bijbeloefening van van heyningen daardoor misschien nog uitgebreider nut zal stichten. Intusschen zouden wij hem wel durven raden, het oorspronkelijke meer te volgen, waar het bepalend lidwoord (ὁ, ἡ, τὸ) gemist wordt. Het is toch bekend, dat de eerste vertaling meestal uit de Latijnsche
overzetting vervaardigd is, waardoor in onze Staten-overzetting, en ook in de vertaling van van der palm, meer dan ééne onnaauwkeurigheid op dit punt is overgebleven. Ten bewijze staan hier twee voorbeelden: 1o. H. III:29: die de bruid heeft, is de bruidegom. Zoo heeft het van heyningen, onze Staten-overzetting, en van der palm. 2o. H. V:27. omdat Hij de zoon des menschen is. De aangehaalden hebben allen

{==144==} {>>pagina-aanduiding<<}
vertaald alsof er de Art. (ὁ) stond. Deze vertaling is niet naauwkeurig. Hij is bruidegom. Omdat hij zoon des menschen is. Dit drukt de eigenlijke bedoeling uit. De persoon van den bruidegom, van den zoon des menschen wordt niet aangeduid, maar wel hunne hoedanigheid. Het Latijn der Vulgata kon dit fijne der Grieksche taal niet overbrengen. Ook ons taaleigen is daartoe beter geschikt. De Eerw. van heyningen houde ons deze aanmerking ten goede, en doe er zijn voordeel mede.
Over het algemeen hechten wij onze goedkeuring ook aan de wijze, op welke van heyningen bij het verklaren juiste en menschkundige aanmerkingen mededeelt; b.v. bl. 214, bij H. IV:30. ‘Zij dan gingen uit de stad en kwamen tot Hem. De vrouw moet dus bij hare stadgenooten eenen goeden naam hebben gehad, dat haar berigt zoo veel ingang vond. Ware zij toch eene vrouw geweest, die haren goeden naam der openlijke verachting had prijs gegeven, haar berigt zou geen geloof hebben gevonden. Die zijne achting verliest, verliest ook zijne geloofwaardigheid.’ - Niet minder juist en belangrijk is hetgeen wij bl. 262 vinden aangeteekend aangaande den genezen man, die, volgens H. V:15, was heengegaan, en den Joden geboodschapt had, dat hem jezus had gezond gemaakt: ‘Bovendien heeft zijne kennisgeving niets van eene aangifte in het nadeel van jezus, maar veeleer het tegendeel ten doel, zoo als wij mogen opmaken uit vergelijking van het 12de vers. Zij hadden hem gevraagd: wie is de mensch, niet, die u gezond gemaakt heeft, maar, die tot u gezegd heeft: neem uw beddeken op en wandel? Hij nu heeft naauwelijks jezus leeren kennen, of hij boodschapt den Joden, dat het jezus was, niet, die tot hem gezegd had: neem uw beddeken op en wandel, maar, die hem gezond gemaakt had. Mij dunkt’ (en hier zal niet ligt iemand zijne toestemming weigeren) ‘deze tegenstelling spreekt duidelijk in 's mans voordeel, en doet zijne kennisgeving niet voorkomen als eene aangifte, maar als de vermelding der hem bewezene weldaad, die den schijn van zoo schandelijke ondankbaarheid gan-
{==145==} {>>pagina-aanduiding<<}
schelijk opheft,’ enz. Eene schoone commentarius op van der palm's aanteekening: Het is een ongegrond vermoeden, dat de man
dit met een boos opzet zou gedaan hebben, om jezus te verraden; hij achtte zich veeleer verpligt, zijnen weldoener als zoodanig bekend te maken.
Dit is nog eene goede eigenschap dezer Bijbeloefening, dat b.v. H. III:16 volgg. niet, op voorgang van andere Uitleggers, beschouwd wordt als eene uitweiding van joannes, en wel op grond, dat joannes altijd laat merken, waar hij aanmerkingen bij de woorden van den Heer voegt. Het is loutere willekeur, hier en op het einde van dit Hoofdstuk de woorden van den Evangelist, niet die van jezus of van den Dooper, te willen hooren. Daarom had Rec. ook wel gewenscht, dat van heyningen H. IV:2 geene aanmerking van den Evangelist gezocht had (zie bl. 171 volg.). Het daar voorkomende behoorde tot het gerucht, dat den Pharizeërs ter ooren kwam. Zij hadden gehoord, dat jezus meer Discipelen maakte en doopte dan joannes, en dat wel niettegenstaande Hij zelf niet doopte, maar zijne discipelen. Dit vreemde maakte de opmerkzaamheid der Pharizeërs gaande, die, zoo als men H. II:25 ziet, uit den doop, door joannes verrigt, tot iets groots en gewigtigs besloten. Jezus ontweek alzoo de woede der Pharizeërs niet, zoo als van heyningen meent, bl. 172, maar hunne achterdocht. Van jezus schijnen zij alleen bij geruchte iets vernomen te hebben: zij hadden gehoord. En dat jezus door Samarië moest gaan, (men zie het ἔδει niet voorbij) kan wel alleen aan het jaargetijde, door de hoogte der rivier, aangeraden zijn, als waardoor jezus door het hoogere Samarië, zonder de rivier over te trekken, de opmerkzaamheid der
Pharizeërs moest ontwijken naar Galilea.
Nog ééne aanmerking zij ons vergund, op dit gedeelte van 's Mans arbeid te maken. Zij heeft betrekking op de voorstelling H. IV:52, bl. 235. Van der palm heeft aangeteekend: Te één ure na den middag, volgens Joodsche dagrekening; doch johannes bedient zich somtijds

{==146==} {>>pagina-aanduiding<<}
van de Romeinsche, die met de onze overeenkomt. Van heyningen merkt op: ‘Dat is, naar de Joodsche verdeeling van den dag, des namiddags om één ure. Waarschijnlijk echter moeten wij hier aan onze dagverdeeling denken, en dit van 's avonds om zeven ure verstaan. Anders ware toch de man wel dien eigen dag van Kana naar Kapernaum wedergekeerd.’ Die laatste zwarigheid valt weg; want met het invallen van den avond was de vorige dag ten einde. Verg. matth. XXVII:62. Zoo vertrok de vader, hetgeen in zijne omstandigheden natuurlijk was, dadelijk, en iets later zijne bedienden, die elkander ontmoeteden, nadat de dag verstreken was; zoo konden dan ook de bedienden van den dag van gisteren spreken, zonder nacht gehad te hebben. Door onze berekeningen moeten wij ons, bij het ophelderen des Bijbels, niet in verwarring laten brengen.
Wat eindelijk de aanmerkingen aangaat, door welke de Schrijver het nuttig gebruik van dit Bijbelboek heeft getracht te bevorderen, daaromtrent kan ons oordeel niet dan zeer gunstig zijn. Die aanmerkingen, al loopen ze somtijds wat breeduit, b.v. bij H. IV:24. God is een geest, enz. van bl. 195 tot 211, zijn meestal zeer geschikt naar de behoefte des tijds, ‘om inzonderheid (Voorrede, bl. XVI) opmerkzaam te maken op hetgeen thans noodig is in het oog te houden tot beslissing van het geloof, dat jezus is de christus, de Zoon Gods.’ Men zal overal ontwaren, dat hij (Voorrede, ald.) mogt schrijven: ‘De waarheid heb ik in hare eenvoudige duidelijkheid zoeken voor te stellen en in hare kracht te handhaven, en de kennis der waarheid heb ik zoeken dienstbaar te maken aan de bevordering der Godzaligheid.’ Ook zonder nader bewijs, hetwelk iedere bladzijde kan opleveren, zal men ons, zoo als wij hopen, bij ons onpartijdig oordeel over dit werk, op ons woord gelooven. De Eerw. Schrijver moge in onze aanmerkingen, welke hij houden mag voor hetgeen zij zijn, aanmerkingen van een' Recensent, zonder iets meer, een bewijs zien, dat wij zijn werk hebben getoetst, en evenwel zoo weinig, wat de hoofdzaak

{==147==} {>>pagina-aanduiding<<}
aangaat, hebben gegispt; een' spoorslag te meer, om dezen zijnen arbeid met lust en ijver voort te zetten en te voltooijen. - De Lezer late niet na, de belangrijke Voorrede en de daarop volgende Inleiding te lezen.
Eene enkele aanmerking hebben wij nog op de uitvoering. Zij geldt de duidelijkheid. In een geschrift, waar het Grieksch hieroglyphisch zou zijn, moet op het cursijf gelet worden. Bl. 160 moest regel 1, 2 en 3 niemand - niet allen, niet velen, gedrukt zijn: niemand - niet allen, niet velen. Dit is welligt den Schrijver ontgaan. Anders is de uitvoering overeenkomstig met de waarde en inhoud van het werk, eene wezenlijke aanbeveling voor den eerstbeginnenden Uitgever van nooten. Hij ga voort, degelijke werken, degelijk van zijne pers in het licht te zenden!





Leerrede ter gedachtenisviering der vijfentwintigjarige Evangeliebediening in de Doopsgezinde Gemeente te Hoorn, van Jakob Pol. Uitgesproken den 29 September 1839. Te Hoorn, bij Gebr. Vermande. 1839. In gr. 8vo. 40 bl. f : - 50.

De zeer gepaste tekst voor deze feestrede is Tit. II:11-15. De Redenaar geeft, na eene omschrijving van den zin der woorden, als verdeeling zijner rede op: dat hij een blik wil vestigen op hetgeen de zaligmakende genade Gods hem in zijne Gemeente geweest is, ‘vooreerst in zoo verre zij haar ons ten dezen zochten ten nutte te maken, en daarna onder hetgeen ons wedervaren te haren aanzien hoofdzakelijk gekenmerkt heeft.’ Duidelijk of gelukkig uitgedrukt is deze verdeeling niet, gelijk in het algemeen de stijl van den Eerw. pol niet gemakkelijk is, vooral ook door de vele te lange volzinnen. In het eerste deel gaat de Redenaar na, hoe hij zelf zich van zijnen pligt heeft gekweten, en hoe de Gemeente zijn onderwijs heeft aangenomen; terwijl in het tweede deel eenige bijzonderheden, de Gemeente betreffende, worden herinnerd. Hel geheel is ze-
{==148==} {>>pagina-aanduiding<<}
ker voor de leden der Hoornsche Gemeente eene aangename gedachtenis, en wordt haar door haren Leeraar als zoodanig, op haar verlangen, aangeboden. Algemeene belangrijkheid bezit deze feestrede minder. De Eerw. pol geniete nog lange het voorregt, ijverig in zijne Gemeente werkzaam te zijn, en ondervinde op zijnen arbeid den zegen des Heeren!





De ontleedkundige Ziektekunde, hare strekking en grenzen, en den algemeenen invloed, dien zij op de Geneeskunde uitgeoefend heeft; beschouwd door Risuenno d'Amador, Hoogleeraar te Montpellier. Uitgegeven door F. van der Breggen, Cz., Med. Doct. en Hoogleeraar te Amsterdam. Te Amsterdam, bij J.F. Schleijer. 1839. In gr. 8vo. 291 bl. f 2-90.

Ziekte is eene eigenaardige aandoening van het levend menschelijk ligchaam, waardoor deszelfs verrigtingen niet naar behooren uitgeoefend worden. Ziekte is derhalve eene eigenaardig gewijzigde rigting van het leven: Zij kan dus slechts bij het leven erkend en nagegaan worden. Ziekelijke aandoeningen gaan nogtans in meerdere of mindere mate met veranderingen in het ligchaam gepaard. Deze zijn in sommige gevallen blijvende, zoodat na den dood afwijkingen van den oorspronkelijken vorm en zamenstelling gevonden worden. Bij de behoefte aan ontleedkundige kennis van het menschelijk ligchaam voegde zich later ook die der kennis van de afwijkingen, door ziekten daarin voortgebragt. Deze nasporingen zijn somwijlen uit nieuwsgierigheid, somwijlen meer ter bejaging van iets zeldzaams gedaan, dan om ziekteveranderingen gade te slaan, ten einde daaruit later nutte gevolgtrekkingen voor de behandeling van ziekten te trekken. De zucht, om iets zeldzaams te vinden en mede te deelen, deed de ziektekundige lijkopeningen op zichzelve slaan en blijven, en er bestond in zekeren zin geene Ziektekundige Ontleedkunde, althans niet zoo als die later en nu beoefend wordt. De

{==149==} {>>pagina-aanduiding<<}
tegenoverstelling van leven en dood bleef ook hier eene strenge scheiding volhouden. Indien er ook een zeker verband tusschen het gebeurde bij het leven en het overgeblevene na den dood werd gezocht, dit waren meer op zichzelven staande pogingen, dan een vereenigd streven.
Morgagni was een der eersten, die in hetgeen vóór hem onderzocht was, in verband met zijne nasporingen, meer orde bragt, en zijne waarnemingen, met die zijner voorgangeren, volgens een' meer wetenschappelijken leiddraad rangschikte. Niet ten onregte wordt hij door sommigen beschouwd als dezen tak der wetenschap eene andere en verbeterde strekking gegeven te hebben.
Men mogt vooronderstellen, dat deze pogingen van morgagni door anderen zouden zijn voortgezet en uitgebreid; maar het was of de overvloedige stof, door morgagni verzameld, velen deed denken, dat er door hen weinig of niets meer behoefde gedaan te worden. Het valt toch zoo gemakkelijk, te rusten bij hetgeen anderen gedaan hebben. Morgagni heeft veel gedaan, want nu nog zal men zelden hem te vergeefs raadplegen, en men zou van hem kunnen zeggen, dat hij een' reuzenarbeid verrigt heeft, zonder daarom te beweren, dat de wetenschap met reuzenschreden zich uitgebreid heeft, vooral wanneer men meer op het multum dan op multa let. Weinigen slechts zijn hem zoo nagevolgd; maar deze zijn ook met ongemeene vlijt werkzaam geweest. Getuige onder anderen stoll, hunter, roederer en wagler, van welken laatsten onder anderen gendrin met den hoogsten lof gewaagt. Zoo als het echter tot op bichat met de Ontleedkunde gesteld was, kon ook de Ziektekunde niet tot die ontwikkeling komen, gelijk wij haar thans gevorderd zien. Nasporingen omtrent het dusgenoemde weefsel der deelen moest van zelf leiden tot een onderzoek van het ziekelijke, waarin een weefsel ontaarden kan. Ziet daar mede eene der aanleidende oorzaken tot de uitbreiding der beoefening van de Ontleedkundige Ziektekunde in den nieuweren tijd.
Wij schrijven geene geschiedenis van hare vorderingen en uitbreiding. Aan dit onderzoek is het werk gewijd,

{==150==} {>>pagina-aanduiding<<}
welks vertaling wij hiermede aankondigen. Wij bepalen ons dus te zeggen, dat de pogingen van bichat, om van de Ontleedkunde een meer toepasselijk gebruik voor de Geneeskunde te maken, in zijn geboorteland, en ook buiten hetzelve, de zucht voor Ziektekundige Ontleedkunde aangewakkerd hebben. Wanneer enkele mannen, als hovius, bonn, (*) brugmans, e. sandifort, om geene anderen te noemen, ook voor dezen tak der wetenschap werkzaam waren, sluimerde bij zoo velen tot dusverre de eigenlijke lust tot eene voortgezette beoefening. Welligt werd en wordt nog menigeen door vele schier onoverkomelijke zwarigheden zoo niet afgeschrikt, dan toch teruggehouden. Enkele mannen, in de gelegenheid haar te kunnen beoefenen, alexander, broers, g. sandifort, schroeder van der kolk, sebastian, tilanus, w. vrolik, toonen, werkzame voorstanders van haar te zijn.
Hetgeen tot dusverre slechts enkelen verrigten meer ingang te doen vinden, en om over het algemeen de zucht tot de beoefening van dezen tak van wetenschap meer aan te wakkeren, daartoe worden in deze dagen niet weinige pogingen in het werk gesteld. Tot in Zweden toe dringt de zucht voor Ontleedkundige Ziektekunde door, zoo als in de Hygiea, medecinsk och pharmac. Mänadsskrift. Stockh. 1839, B. 1. H. 1, eene belangrijke Verhandeling van huss gevonden wordt, over de betrekking der pathologische Anatomie tot de Geneeskunde, en den wederkeerigen invloed, welken zij vroeger en tegenwoordig op elkander uitgeoefend hebben. Ook dezer dagen zag eene vertaling het licht van een der zoo belangrijke werken van andral. (†) De steeds werkzame Hoogleeraar van der

{==151==} {>>pagina-aanduiding<<}
breggen wil tot hetzelfde einde het geneeskundig publiek met een werk van soortgelijken inhoud bekend maken. Hij heeft de Verhandeling van risuenno d'amador in onze taal overgebragt.
Uit het Voorberigt van den Vertaler blijkt, dat de Verhandeling van den Hoogleeraar d'amador het bekroonde antwoord is op eene prijsvraag, uitgeschreven door de Koninklijke Akademie der Geneeskunst te Parijs. Haar onderwerp was: den invloed na te gaan, welken de Ziektekundige Ontleedkunde op de Geneeskunde heeft uitgeoefend van den tijd van morgagni af. Deze bekroonde Verhandeling is opgenomen in de Mémoires de l'Académie Royale de Médecine, welke hier te lande wel bekend zijn, maar, gelijk de Vertaler te regt aanmerkt, niet in zoo veler handen komen als zij zulks verdienen.
De Verhandeling is dan ook de aandacht wel waardig. Zij is in eenen zeer goeden geest geschreven. De Schrijver tracht overal, zoo veel mogelijk, den middelweg te houden, en laat derhalve ieder zijn regt toekomen. Hier en daar is zij evenwel niet van oppervlakkigheid vrij te pleiten, vooral waar de Schrijver had behooren meer in de geschiedenis der wetenschap in te dringen. (*) Dit is een gebrek, hetwelk vele Fransche Schrijvers over de Geneeskunde aankleeft. Zij zijn te zeer met de voortbrengsels van hun land ingenomen; zij zijn met andere talen niet genoeg bekend; zoo blijven zij onbekend met hetgeen buiten Frankrijk in de wetenschap omgaat, en de vooringenomenheid gaat voort met zich te verleiden. (†) Waar het

{==152==} {>>pagina-aanduiding<<}
echter op eene meer dadelijke nasporing van de bewerktuiging aankomt, daar is de Schrijver geheel te huis in hetgeen de Ziektekundige Ontleedkunde in de laatste tijden heeft uitgewerkt Men mist nogtans de namen van enkele Ontleedkundigen, die voor de Ziektekunde zeer werkzaam zijn geweest, onder anderen james hope, bright, robert hooper en die van anderen, zoowel in Duitschland als Nederland. Over het geheel bevat deze Verhandeling veel, dat wetenswaardig is. De stijl is vloeijend, en heeft ook bij de vertaling niet verloren. (*) De Vertaler heeft hier en daar, gelijk hij zelf opgeeft, het stuk bekort, en ook de orde eenigzins veranderd, door afzonderlijke, zoogenoemde Articles van den Schrijver zamen te voegen, waardoor de verdeeling der vertaling en het opschrift der Hoofdstukken van het oorspronkelijke verschilt. Desgelijks heeft de Vertaler het eerste Hoofdstuk van het oorspronkelijke met zijne inleiding zamengesmolten, waardoor men het eigenlijke opschrift van het eerste gedeelte der Verhandeling mist, en dit bij het tweede eenigzins afsteekt, waarboven men leest: ‘Oplossing van de drie vraagstukken der ontleedkundige ziektekunde, en hunne toepassing op de kennis der ziekten.’
In het eerste gedeelte der Verhandeling heeft de Schrijver zich ten doel gesteld eenige wetten te ontvouwen, welke de Ontleedkundige Ziektekunde in hare geschiedkundige en wijsgeerige ontwikkeling gevolgd is. Zij zijn de volgende: 1o. Hare kiem bestond bij het ontstaan der Geneeskunst, even als dit het geval was met al de andere bestanddeelen der Geneeskunst. 2o. Zij vertegenwoordigt

{==153==} {>>pagina-aanduiding<<}
in de Geschiedenis der Geneeskunst de inwendige, weldoordachte en logische ontwikkeling der wetenschap. 3o. Zij heeft in de veranderingen, welke zij ondergaan heeft, de vormen aangenomen van de stelsels, die achtervolgens in de wetenschap de bovenhand gehad hebben. 4o. Zij heeft in iedere harer stelselmatige hervormingen eenen vermogenden invloed gehad op de andere takken der Geneeskunst en den voortgang van derzelver ontwikkeling bevorderd. 5o. Zij is ten laatste geëindigd met haar beginsel te buiten te gaan en zich tot een uitsluitend stelsel te vormen. - Na deze vijf punten ontwikkeld te hebben, gaat de Schrijver tot het toepasselijk gedeelte zijner Verhandeling over, en behandelt hij: 1o. Het vraagstuk van de organische verandering; 2o. spreekt hij over de betrekkingen der verandering tot de verschijnselen, of het vraagstuk van de Semiotica; en 3o. over de vraagstukken der oorzaken, of der Diatheses. In een vierde Hoofdstuk volgt eene beschouwing van het vraagstuk der organische verandering, uit het oogpunt van de genezingsleer. In een vijfde volgen, als ter voltooijing, bij een algemeen overzigt: ‘Laatste algemeene beschouwingen over de betrekkingen van de veranderingen, de verschijnselen en de oorzaken, uit het oogpunt der genezingsleer en der geneeskundige practijk.’ Met een kort, maar doeltreffend woord besluit de Schrijver deze in vele opzigten belangrijke Verhandeling.
Wij zullen het hierbij laten berusten. De Verhandeling zelve is toch voor geen uittreksel vatbaar, en zij verdient ook in haar geheel gelezen te worden. Het is vooral de gematigde toon, waarin zij geschreven is, waardoor zij zich ook zeer onderscheidt van de Verhandeling van den Heer saucerotte, welke met haar naar den prijs gedongen heeft. Men zal hier veel vinden, hetwelk overwaardig is om geweten te worden; men zal het stuk over het geheel niet onvoldaan uit de handen leggen, wanneer men ook hier en daar, gelijk wij reeds hebben aangemerkt, iets meer gewenscht had. Mogt door deze poging van den Hoogleeraar van der breggen de beoefening

{==154==} {>>pagina-aanduiding<<}
der Ontleedkundige Ziektekunde meer opgewekt worden! Het wordt toch steeds meer en meer duidelijk, dat, om de verschijnselen des levens wèl te leeren kennen, men bij den dood als ter schole moet gaan; en het is eerst op het grondgebied des doods, dat onze kennis der behandeling van de levende bewerktuiging behoorlijk gelouterd wordt.





Kerkelijk Dordrecht, eene bijdrage tot de Geschiedenis der Vaderlandsche Hervormde Kerk, sedert het jaar 1572, door G.D.J. Schotel. 2de-5de Aflevering. Te Dordrecht, bij van Houtrijve en Bredius. 1839, 40. In gr. 8vo. Van bl. 67-542. f 4-20.

Met genoegen zien wij hier de voortzetting van een werk, welks aanvang en strekking wij in ons Tijdschrift voor 1839, No. IV, bl. 153-156, loffelijk aangekondigd hebben. De Schrijver, die de eerste Aflevering met de vestiging der Hervorming in zijne Vaderstad geëindigd heeft, gaat nu in de vier volgende, waarmede het eerste Deel gesloten wordt, voort met voornamelijk levensberigten mede te deelen van de Predikanten, die aldaar, van dien tijd af, de gezuiverde leer verkondigd hebben, van johannes lippius, in 1572, tot johannes dibbetz, overleden in 1706. - Deze hier en daar wel wat dorre lectuur wordt gepast en nuttig afgewisseld door eene beschrijving van de godsdienstige gesteldheid van Dordrecht in het laatst der 16de en begin der 17de Eeuw, bl. 163-177, en vervolgens wederom van dezelve in het midden en einde der 17de Eeuw, bl. 337-363. - Achter alles volgen nog eenige Aanteekeningen, behelzende bijvoegsels en verbeteringen op verschillende plaatsen van het eerste Deel, en eindelijk eene plaat met de fac-similes der naamteekeningen van de in hetzelve vermelde Dordsche Predikanten. - Het geheele werk is rijkelijk voorzien met eene menigte van onderaan geplaatste aanteekeningen, die de Schrijver met milde. Ref. had haast gezegd met overdadige hand uitstrooit, tot opheldering, bevestiging of uitbreiding

{==155==} {>>pagina-aanduiding<<}
van het in den tekst gezegde, of tot vermelding van bijzonderheden, die daar geen plaats konden vinden, of tot aanhaling van vele en velerlei schriften, waarin iets, dat tot het behandelde onderwerp in eenige betrekking staat, gevonden wordt: men bewondert 's Mans uitgebreide letterkundige kennis te dezen aanzien, zoo wel als deszelfs vlijt en geduld in het verzamelen van alles, wat hiertoe behoort. - Voor een verder verslag of uittreksel is een werk van dezen aard niet vatbaar. - Onder zoo vele Dordsche kerkelijke Mannen van de 16de en 17de Eeuw zullen ook wel, gelijk ten allen tijde met verschillende wijzigingen, Dii minorum gentium geweest zijn: misschien zou dus Ref. onder dezelve eene keus gedaan, en alleen de voornaamste en belangrijkste Helden, door eene meer uitvoerige en karakteristieke beschrijving, kenbaar gemaakt, en de overigen, hoewel in hunne tijdsorde, slechts met een kort woord vermeld hebben: misschien .....: doch ieder heeft zijne eigene wijze van zijnen letterkundigen kost klaar te maken, ieder zijn' eigen schotel of schaal, om dien op te disschen; en hierover wil Referent thans geen Criticus zijn. Dit alleen wil hij in het algemeen opmerken, dat vroegere oudheid- en letterkundige nasporingen en mededeelingen wel eens geleid hebben, om aan alle, zelfs aan de minst beduidende voorwerpen en bijzonderheden een groot gewigt te hechten, en daaraan eenen tijd te doen besteden, die de moeite inderdaad niet beloonde: deze ondervinding der verledene tijden wenscht hij, dat de Geleerden van den tegenwoordigen tijd, in welk vak ook, zich ten nutte zullen maken, opdat zij voor zichzelven altijd met een waar en duurzaam vergenoegen op hunnen arbeid mogen terugzien, en voor tijdgenoot en nakomeling de wetenschap waarlijk bevorderen; want in dezen zin blijft het toch altijd waar: Nisi utile est, quod facimus, stulta est gloria.








Aanteekeningen op de Nederlandsche Burgerlijke Wetgeving, tot handleiding bij de studie en toepassing der Wetten.

{==156==} {>>pagina-aanduiding<<}
Door G. Pliester. Notaris te Zevenaar. Te Arnhem, bij I.A. Nijhoff. 1840. In gr. 8vo. VIII en 105 bl. f 1-25.


Specimen juris gentium et publici, de navium detentione, quae vulgo dicitur Embargo, quod .... ad publicam disceptationem proponit F.F. Karseboom, Jur. Utr. Cand., ad diem 25 Junii 1840. Amstelodami, apud J.D. Sijbrandi. 1840. 8vo. maj. XIV et 124 p.


Specimen juris nautici inaugurale, de navium detentione, quae vulgo dicitur Embargo, quod .... pro gradu doctoratus, summisque in jure Romano et hodierno honoribus ac privilegiis in Academia Lugduno-Batava, rite et legitime consequendis, publico ac solemni examini submittit F.F. Karseboom, ad diem 4 Julii 1840. Amstelodami, apud C.A. Spin. 1840. 8vo. maj. X et 142 pag.

Van deze drie regtsgeleerde geschriften kan in het algemeen niet anders dan loffelijke melding worden gemaakt. Zeer belangrijk en oordeelkundig zijn de aanteekeningen op de Nederlandsche Burgerlijke Wetgeving, door den Notaris pliester, te Zevenaar. In zijn Voorberigt geeft de Schrijver verslag van de grondregelen, welke hij, in navolging van domat, bij de uitlegging der wetten gevolgd is. Zeker zal men in onze nieuwe Wetgeving, al ware het slechts om de wetten met elkander in overeenstemming te brengen, nog al dikwerf tot deze en soortgelijke wijze van uitlegging de toevlugt moeten nemen; maar men bedenke toch altijd, dat, al is eene wet verkeerd, noch Regter noch uitlegger bevoegd is, er eenen zin aan te geven, die er niet in ligt. Domat verheft den Regter, bij zulk eene vrijheid van uitleggen, bijna tot Wetgever, in plaats van hem slechts, gelijk hij verpligt is, de wetten te laten toepassen. In een naschrift achter het Voorberigt verklaart de Schrijver, dat hem het werk van den Heer de martini eerst ter hand is gekomen toen het zijne reeds afgewerkt was, zoodat de overeenkomst hier en daar toevallig is, en voorts de zeer uiteenloopende wijze van beschouwing aan zijn kleiner werkje eene plaats naast het grootere van de martini verschaffen kan. Doch niet alleen van dien Heer verschilt onze Schrijver nu en dan in zijne opvattingen. Men ontmoet ook wel

{==157==} {>>pagina-aanduiding<<}
verschil met zijnen ambtgenoot mabé. Laatstgemelde leert b.v., bl. 203 van het tweede deel zijns Handboeks voor Notarissen, dat de schatters, bij eene boedelbeschrijving, indien er geene ontzegeling plaats heeft, en dus de Kantonregter niet daarvoor, juist bij het opmaken en sluiten van het hoofd van den Inventaris, toevallig tegenwoordig is, zoodat hij de deskundigen, vóór zij waardéren, derhalve toen den Eed heeft afgenomen, dan toch moeten beëedigd worden, doch door den Notaris. Mabé beweert dit in navolging van pigeaud. (T. II. pag. 665. 4de Ed.) Maar pliester houdt vol, bl. 84, dat het afnemen van den Eed in het algemeen tot de Regtsmagt behoort, en dus andere ambtenaren, gelijk de Notarissen, alleen dàn bevoegd zijn eenen eed te doen afleggen, als de wet hun zulks uitdrukkelijk opdraagt, gelijk met betrekking tot hem, die tot den tijd der inventarisatie in het bezit der goederen geweest is. Wij zouden het altijd voor de Notarissen voorzigtiger achten, in dezen het gevoelen van pliester te volgen, daar de beëediging der schatters door den Kantonregter gedaan, buiten twijfel geldig is. Echter is er geen gevaar in, waar de Inventarisatie geheel onverpligt is, of althans alle partijen meerderjarig zijn. Doch in zulke omstandigheden is geheel de beëediging overtollig. De wet vordert haar niet. - Bij bl. 1 en 2 op Art. 2 der algem. bepal. van wetgeving viel ons in, of men, voor tijdstip der algemeene bekendheid van Provinciale en Stedelijke Reglementen, niet bij analogie zou kunnen vorderen eenen termijn, na de plaatsing in een Provinciaal blad of in eene Stadscourant? Bl. 9 is Art. 182 van het Burg. Wetb. wel behandeld, maar het staat terzijde niet aangeteekend; ook wordt er niets gezegd van de voortduring der gemeenschap wel
ten voordeele, maar nooit ten nadeele der minderjarigen. Het is ons zoo duidelijk niet, dat de Notaris, gelijk de Heer pliester leert bl. 48, op Art. 979. B.W., zonder daardoor de wet op het zegel te overtreden, de Acte van Bewaargeving kan schrijven aan den voet van een hem open overhandigd olographiesch Testament, hetwelk op een ongezegeld stuk papier door den Erflater geschreven is. Daarentegen lezen wij in Art. 979 niet, hetgeen, naar het derde lid der aanteekening, den Notaris als pligt wordt opgelegd; en naar ons inzien zal de Notaris best doen, in de Acte van Bewaargeving te melden, dat de Erflater op den omslag van het stuk, hetwelk hij zegt zijnen uitersten wil te bevatten,

{==158==} {>>pagina-aanduiding<<}
de verklaring daaromtrent in tegenwoordigheid van de getuigen en hem Notaris geschreven heeft; terwijl dan uit de onderteekening der Acte van Bewaargeving de waarheid dier vermelding bewezen wordt. Zoo komt er meer voor, waarover men met den Schrijver verschillen kan. Zijn arbeid strekke dus tot bevordering van vergelijkend onderzoek en tot nadere toetsing van eigene meeningen.
En thans overgaande tot de Latijnsche Verhandelingen van den Heer karseboom, merken wij vooreerst op, dat die over het Embargo, uit het oogpunt van het Volken- en Staatsregt, volgens het vermelde, bl. IX en X der Voorrede, naar oude, herlevende gewoonte op het Amsterdamsche Athenaeum, een geheel onverpligt opgesteld en uit verkiezing openbaar verdedigd geschrift is; dat de Heer karseboom, op aandrang van zijnen hooggeschatten Leermeester, Prof. den tex, tot die uitgaaf en verdediging besloten heeft, alzoo zijne Dissertatie, over het Embargo in het algemeen, uitgebreid genoeg was, om het gedeelte over het Volken- en Staatsregt, afzonderlijk, te Amsterdam, en het tweede deel, over het Embargo naar het Handelsregt, daarna, bij zijne bevordering tot Doctor in de beide Regten, te Leiden te verdedigen; gelijk dan ook, zoo wij meenen, met allen lof geschied is. De Verhandeling, tot het Volken- en Staatsregt betrekkelijk, begint al dadelijk met een onderzoek van onderscheidene definitiën van het Embargo. Na de onjuistheid der meeste tot dusver gegevene bepalingen te hebben aangetoond, levert de Schrijver de volgende definitie: ‘Het Embargo is eene daad van het Staatsbestuur, waardoor, onverwacht, óf sommige duidelijk aangewezene, óf alle scheppen, die in deze of gene of in alle havens van deszelfs grondgebied of bij de kusten daarvan zich ophouden, uit bedoeld heil voor den Staat en zonder eenig bijkomend voornemen van toeëigening, gedurende eenigen tijd worden aangehouden en het wegvaren er van geweigerd wordt, tot dat deswege anders zal zijn bepaald.’ Dit is zeker eene wel uitvoerige, maar toch met veel juistheid den waren aard van het Embargo omschrijvende definitie. Uitmuntend is het betoog van het onwettige van het Embargo, op de Nederlandsche schepen in 1832
door het Opperbestuur van Grootbrittanje gelegd (bl. 28-30, vergeleken met bl. 23-27.) Immers, naar de op dat punt in Engeland bestaande wetgeving, kon bij eenvoudig Besluit van den Koning in Rade, in

{==159==} {>>pagina-aanduiding<<}
vollen vrede met ons land, dat Embargo niet worden bevolen, en zelfs, al wilde men aannemen, dat Nederland toen met Grootbrittanje in oorlog was, dan zou nog dat Embargo terstond moeten zijn opgeheven, toen het bleek, dat Britsche schepen en goederen bij ons geen gevaar liepen. De Schrijver beschouwt en beoordeelt wijders de verschillende soorten van het van staatswege op schepen en vaartuigen gelegd wordend beslag, naar de algemeen geldende beginselen van het Volken- en Staatsregt. Doch, wat nu ook in dezen het regt der Regeringen zijn moge, en het zij een gelegd Embargo billijk zij of niet, welke zijn in zulk geval de regten en pligten van zeekapiteinen en schippers, reeders en assuradeurs? welke questiën van het handelsregt kunnen er uit rijzen? Tot beantwoording van soortgelijke vragen strekt de Akademische Verhandeling, die oorspronkelijk het tweede deel van geheel het geschrift zou hebben uitgemaakt. Ook hier wordt weder de zaak van alle zijden, in alle gevolgen en verwikkelingen beschouwd. Men ziet ook hier, hoe moeijelijk zich het hedendaagsche Regt in het Latijn laat behandelen: want, schoon men zich met geene andere benamingen verstaanbaar zou kunnen uitdrukken, en wij dus te dien opzigte den Schrijver niet berispen, welk zonderling Latijn zijn toch de woorden bodemeria, avaria grossa en dergelijke? Zij staan gelijk met tribunal primae instantiae, arrestum civile, curia cassationis, judex cantonnalis enz. Maar scientiarum commodum, bl. VIII der praefatio van het Spec. jur. naut. inaug., is geen kunstwoord, en toch geen goed Latijn. Waarom niet doctrinae commodum? Eenige schijnbare taalfouten hier en daar zullen denkelijk drukfeilen wezen. - Wat het zakelijke van den inhoud betreft, behooren beide
Verhandelingen zeker onder de Akademische of daarmede overeenkomende proefschriften van blijvende waarde.


Over de aloude Vrijheid van Handel en Nijverheid in Nederland. Door Mr. D. Te Deventer, bij M. Ballot. 1840. In gr. 8vo. X en 319 bl. f 3-50.

Met dit werk kunnen wij op verre na zoo hoog niet loopen, als onlangs in eene, zoo het heet, voorloopige aankondiging, in het Letterlievend Maandschrift, geschied is.
Het geschrift heeft, ja, in zoo ver verdienste, als het een

{==160==} {>>pagina-aanduiding<<}
overzigt geeft van de maatregelen, welke onze voorouders, in het belang van handel en nijverheid, van tijd tot tijd noodig hebben geoordeeld. Intusschen is al het daaromtrent medegedeelde grootendeels ook van elders bekend; men zie onder anderen het werk van den Heer a. elink sterk, jr.: De Belastingen, vooral die van den Handel, in verband beschouwd met het algemeen Volksbelang. 1828. In gezegde werk van den Heer sterk ziet men, niet slechts door redeneringen, maar door welbewezen opgaaf van het gebeurde, uiteengezet, hoe weinig beschermende wetsbepalingen (gelijk men verbodswetten wel eens noemt) het heilzaam doel bereiken, hetwelk men zich voorstelt, en hoe veel zij daarentegen den handel regtstreeks, en in de gevolgen ook de nijverheid drukken. Er is, over het voordeelige, regtvaardige en noodzakelijke der handelsvrijheid, door zoo vele beroemde mannen reeds zoo veel geschreven, dat wij daarover niet eens zullen uitweiden, maar liever het werk zelve zullen doorloopen, en hier en daar eenige aanmerkingen ons zullen veroorloven.
Hoofdstuk I behandelt de maatregelen tot behoud van den Staat, en de bescherming van de algemeene belangen der ingezetenen tegen de strijdige bijzondere belangen van de verschillende takken van nijverheid en van bijzondere personen. Maar hetgeen daar vooral ter sprake wordt gebragt, komt minder bij het onderwerp te pas. Immers er wordt hier hoofdzakelijk betoogd, dat men van ouds af te regt allen zoodanigen handel met den vijand verboden heeft, als strekken kon, om hem tegen onzen Staat te versterken; dat in oorlogstijd wapening ter zee een onmisbare maatregel van bescherming is, enz.; dat men ook gezondheidsmaatregelen nemen mag, opdat de pest niet met koopwaren wordt ingebragt, en dergelijke. Doch daarover kan ter goeder trouw geen verschil zijn. Alle verbodswetten zijn nadeelig voor handel en nijverheid; maar de ondergang van het Vaderland is het grootste nadeel. Dat men dus, in oorlogstijd, eenige handelsvoordeelen moet opofferen ten beste van het algemeen, doet niets tot betoog van hetgeen de Schrijver zich eigenlijk schijnt te hebben voorgesteld, dat het namelijk voor de nijverheid van belang is, den handel gedeeltelijk aan banden te leggen. De volgende Hoofdstukken zijn meer ter zake. Zoo vindt men b.v. Hoofdstuk II: maatregelen tot het behoud van alle takken van nijverheid, en bescherming van

{==161==} {>>pagina-aanduiding<<}
derzelver belangen tegen de strijdige bijzondere belangen van die takken onderling, en van de bijzondere personen, welke daarin een bestaan zochten. Hoofdstuk III: maatregelen, strekkende voornamelijk in het belang der ingezetenen zelve, als zoodanig en niet als neringdoende beschouwd; en Hoofdstuk IV: de uitvoering dier verordeningen en het algemeen gevoelen er over, na het jaar 1794. Het Vde Hoofdstuk treedt onder anderen in eene navorsching der oorzaken van den hedendaagschen strijd over vrijheid van handel, waarbij de Schrijver de hedendaagsche wanbegrippen over vrijheid van handel, gelijk hij het tegenwoordig heerschende gevoelen noemt, tracht te wederleggen. Eindelijk komt er een Besluit, waarbij wel het verbodsstelsel niet onbepaald wordt voorgestaan, maar toch het laisser faire aan meer beperkingen wordt onderworpen, dan den handelstand aangenaam zijn zal. Wij geven het toe: eenige begrenzing der vrijheid kan ook in den handel noodig zijn. Het rondreizen van allerlei vreemde kooplieden met menigte artikelen, ten einde die te verkoopen in het klein, is b.v. iets, hetwelk in het belang der gezetene winkeliers wel meer mogt worden belemmerd. Doch dit is dan ook de eigenlijke handel niet, die de steunpilaar van onzen Staat is. Maar wat baten b.v. verbodswetten tegen in- of uitvoer van granen? Wanneer is de landbouw ooit wezenlijk en blijvend ondersteund door de belemmering, den graanhandelaar veroorzaakt? Men vergelijke over al die wetten, plakkaten en verordeningen, door den Schrijver aangehaald, het reeds hiervoren vermelde werk van den Heer sterk; en wij vleijen ons, dat de lezer, na die vergelijking, minder met het stelsel van bescherming, en meer met dat der vrijheid van handel en nijverheid zal zal ingenomen zijn, dan Mr. D.
Drie opmerkingen mogen ons verslag besluiten.
Vooreerst: Het is iets anders, te erkennen, dat niet alle belastingen op handel en nijverheid kunnen gemist worden, en dezelve alzoo als een noodzakelijk kwaad in het belang der schatkist toe te laten: want in dat geval maakt men die belastingen zoo min drukkend als mogelijk is, en schaft haar grootendeels af, zoo ras er kans toe bestaat. En het is iets anders, die belastingen, als noodig tot bescherming van handel en nijverheid, te eerbiedigen; in welk geval die lasten zouden moeten worden behouden, al kon de schatkist

{==162==} {>>pagina-aanduiding<<}
die inkomsten missen. Die laatste beschouwing nu schijnt ons strijdig niet eene welbegrepen Staatshuishoudkunde.
Ten tweede: Toen onze voorouders den handel van Europa in hunne magt hadden, konden zij al ligt verbodswetten uitvaardigen ten voordeele der Nederlanders, doch ten nadeele der vreemdelingen. Maar, in den tegenwoordigen tijd, kunnen wij den vreemdeling geen handelsnadeel door zoogenaamde beschermende wetten berokkenen, zonder zelven een gelijk of nog grooter nadeel te ondervinden. In enkele gevallen kan, als maatregel van represaille, eene verbodswet nuttig zijn; doch dit is dan inderdaad een toestand van oorlog, waarbij wederzijdsche partijen elkander benadeelen, zonder dat eene der beide partijen er beter bij vaart, dan wanneer de handel van wederzijden vrij ware geweest. Neen! het is een dwangmiddel, dat, wederzijds volgehouden, eindelijk beide partijen, ten voordeele van andere natiën, in het verderf stort.
Ten derde: Onze voorouders zijn niet ten gevolge, maar gedeeltelijk in weerwil hunner staatsinrigting en wetgeving, groot geworden. Wij mogen hen in alles niet navolgen: wij zouden het ons spoedig beklagen.





De Germaansche en Noordsche Monumenten van het Museum te Leyden, kort beschreven door L.J.F. Janssen, Conservator bij het Museum van Oudheden te Leyden. Te Leyden, bij S. en J. Luchtmans. 1840. In gr. 8vo. 70 bl. f 1-30.

De ijverige en kundige Conservator van het Leydsche Museum heeft door deze korte beschrijving der Germaansche en Scandinavische oudheden, in hetzelve aanwezig, aan alle beminnaars der Noordsche en Duitsche Archeologie eene groote dienst bewezen. Die beschrijving is naauwkeurig; men vindt den aard, de grootte, de afkomst van ieder voorwerp opgegeven, alsmede de namen der personen, door wie sommige dier overblijfselen aan het Museum zijn toegekomen; terwijl de vorm en gedaante door de bijgevoegde afbeeldingen opgehelderd wordt. Eene lezenswaardige Voorrede dient ter inleiding van deze beschrijving, die van eenen bladwijzer en uitvoerige opheldering der platen gevolgd is;

{==163==} {>>pagina-aanduiding<<}
zoodat de bezoekers van dit gedeelte van het oudheidkundig Museum te Leyden niets meer noodig hebben, om volledig van hetgeen hier voorhanden is te worden ingelicht. Wij kunnen van eenen arbeid als deze niets meer dan bloote aankondigers zijn, en het strekt ons tot genoegen, hier bij dit werkje aan al diegenen, die belang stellen in den Noordschen tak der Archeologie, met nadruk ruimschoots te kunnen aanbevelen.





Geslachttafel der Koningen van Europa van 1500-1840, en Overzigt der Staten regerende Vorsten en Staatsvormen (in) 1840. Door Mr. G. Dorn Seiffen, Ridder der Orde van den Nederlandschen Leeuw. Te Breda, bij Broese en Comp. 1840. In gr. 8vo. 64 bl. f : - 50.

In een kort berigt aan den lezer zegt de Heer dorn seiffen, dat voor de nieuwe geschiedenis der volken van Europa die der regeerders zelve hoogstgewigtige bijdragen tot de juiste beoordeeling der gebeurtenissen oplevert, en het daarom dikwijls noodzakelijk is, de betrekkingen der Vorsten tot elkander te kennen. Hij werd daarom aangezet, om de huwelijksbetrekkingen der Koningen van Europa bijeen te brengen en, als eene bijdrage tot zijn Handboek der nieuwe Geschiedenis, in het licht te geven; waartoe, zoo als hij te regt aanmerkt, meer naauwgezetheid en geduld, dan wel eigenlijke studie, moest worden aangewend. Na de redenen opgegeven te hebben, waarom hij zich alleen tot de Koningen heeft bepaald, en hier het overzigt der Staten regerende Vorsten en Regeringsvormen, als te klein om afzonderlijk te worden uitgegeven, te hebben bijgevoegd, belooft hij binnen kort het gelijktijdige overzigt der Wereldgebeurtenissen in het licht te zenden, waarmede de taak, die hij zich bij het bewerken der algemeene Geschiedenis had opgelegd, zal zijn afgewerkt. Wij kunnen niet dan den Heere dorn seiffen dankbaar zijn voor de moeite, die hij voorzeker aan den droogen en onaangenamen arbeid tot de vervaardiging van dien uitvoerigen en volledigen Geslachttafel besteed heeft, die den beoefenaar der nieuwe Geschiedenis het nazien en opzoeken zoo zeer bespaart, en kunnen dus dit werkje aan alle beminnaars der Geschiedenis en Genealogie, al zijn zij geen bezitters van de Alge-
{==164==} {>>pagina-aanduiding<<}
meene Geschiedenis van den verdienstelijken Schrijver, ten sterkste aanbevelen, omdat zij hier bijeenvinden hetgeen te voren overal verspreid was. - Voor eene eigenlijke beoordeeling is het minder geschikt, en het zoude ook van eenen Recensent niet te vergen zijn, om alle data aan een nieuw onderzoek te onderwerpen. Wij vertrouwen op de
naauwkeurigheid en juistheid van eenen Schrijver, die in het vak van Geschiedenis in ons Vaderland niet zonder roem bekend is.






Vijfentwintig jaren, een Lied in 1840, door Mr. Isaac da Costa; voorgelezen in de openbare vergadering van de tweede klasse des Koninklijk-Nederlandschen-Instituuts van Wetenschappen, Letterkunde en schoone Kunsten, op den 16 Nov. van dat jaar. Te Amsterdam, bij D. Groebe. 1840. In gr. 8vo. 36 bl. f : - 60.

Jaren lang zijn er verloopen, zonder dat de Heer da costa ons eenige proeve van belang gegeven heeft, dat het heerlijke dichtertalent, hem geschonken, door hem nog werd gebruikt. Enkele kleinere stukjes, door toon en strekking weinig geschikt om de algemeene belangstelling op te wekken, bewezen van tijd tot tijd, dat hij de lier niet geheel aan de wilgen had gehangen; maar de klagt werd dikwijls en algemeen aangeheven, dat hij, de waardige kweekeling van onzen grooten bilderdijk, zoo weinig van zich liet hooren.
Groot was dan ook de verwachting, toen men vernam, dat da costa, bij eene openbare zitting van de tweede klasse des Koninklijken Instituuts, een dichtstuk zou voordragen. Toen de voordragt had plaats gehad, ging daarvan een niet minder groote roep uit. Rec., wien het, bij zijne verwijdering uit de hoofdstad, niet gebeuren mogt den Dichter zelven te hooren, vernam toch al spoedig de bewondering en geestdrift, welke het dichtstuk van da costa had opgewekt. Men erkende gaarne het vreemde van zijne wijze van voordragt; maar het was de vates, niet de zoon van het koude Noorden, maar die van het gloeijende Zuiden, die had gesproken.
Het Lied in 1840 ziet nu het licht, en ieder, die belang stelt in onze vaderlandsche poëzij, kan zelf oordeelen. En

{==165==} {>>pagina-aanduiding<<}
is nu de verwachting vervuld of bedrogen? Bij Rec. meer dan vervuld. Hij behoeft het niet te ontveinzen, dat hij in langen tijd geen dichtstuk gelezen heeft, dat hem zoo zeer heeft weggesleept, dat hem zoozeer den indruk gaf van waarachtig bezielde taal te zijn. Hij heeft veel van onze tegenwoordige Dichters der mode gelezen; maar bij geen hunner (ondanks hunne eigene, dikwijls genoeg herhaalde verklaring) kwam de overtuiging daarvan bij hem zoo levendig, als hier. Hen benijdde hij hun talent of hunne kunst niet; hier kwam de wensch bij hem op, dat hij van da costa's gave iets bezitten mogt.
Bij eene herhaalde lezing werd die indruk niet verzwakt. Rec. kan zich met de gevoelens, hier en daar uitgedrukt, in het geheel niet vereenigen. Het hoofddenkbeeld zelve, waarop het geheele stuk uitloopt, de regering van christus op eene gelouterde aarde, eene soort van duizendjarig rijk, behoort onder die begrippen, welke der partij van da costa eigen zijn, maar die niet overal weerklank zullen vinden. In de aanteekeningen in het algemeen wordt veel gevonden, wat geheel in den geest van bovengenoemde partij is, gelijk die genoegzaam gekend wordt uit de Nederlandsche Stemmen. Zal Rec. daarop aanmerkingen maken? Wat zou het baten? Hij laat het liever voor hetgene het is, en wil alleen het dichtstuk zelve uit het oogpunt der poëzij beschouwen.
De conceptie van het stuk is gelukkig. Er zijn vijfentwintig jaren verloopen, sedert den tijd, toen de Dichter

aanving de hand aan de cither te slaan, 


en eenige der merkwaardigste punten uit de geschiedenis dier jaren stellen zich nu bij de herinnering voor zijnen geest, en leveren hem de stoffe der dichterlijke beschouwing. In eenen bezielden voorzang verwondert de Dichter zelf zich, dat na zoo vele jaren de dichtgeest weder in hem ontwaakt. De aanvang herinnerde voorzeker elken lezer den aanvang van den heerlijken Duinzang van Prof. d.j. van lennep, geplaatst in het eerste stuk des zevenden deels van het Magazijn, verzameld door n.g. van kampen, (*) waar

{==166==} {>>pagina-aanduiding<<}
de Dichter met hetzelfde denkbeeld, met dezelfde woorden, schoon met eene andere beeldspraak, begint. Reeds in dien voorzang zijn heerlijke stukken. Als onwillekeurig voelt men zich bij de lezing medegesleept, en het is alsof iets van dat gevoel, dat den Dichter bezielde, toen

de lier, die sints lang niet meer ruischte, 
Die sints lang tot geen harten in dichtmuzijk sprak, 
Weer op eens van verrukking en hemellust bruischte 
En in stroomende galmen het stilzwijgen brak, 


in de borst van den lezer wordt overgestort. Hoe gelukkig zijn de coupletten, waarin da costa de wisselingen schildert, welke de harp van zijn' stam heeft gekend!

Heeft ze in glansrijker eeuw niet die hymnen doen rijzen, 
Waar de Dochter van Sion bij opsprong in lof? 
Waar nog heden de Volken haar Koning in prijzen, 
Schoon Jeruzalems kroon ligt gedoken in 't stof? 
 
En Jeruzalem viel! en, Euphraat! aan uw boorden 
Hing het speeltuig ontsnaard in de wilgen verward! - 
Werd van daar ook niet nog in vermogende akkoorden 
Prophecy en vertroosting gebracht tot het hart? 
 
En nog later zong Juda, daar 't, balling, zijn staf voert, 
Of het waar' met een zweem van den vroegeren zwier, 
Waar de Taag langs Lisbóa zijn goudkorrels afvoert, 
Waar zich Cordua baadt in den Guadalquivir! 


Na den schoonen voorzang gaat de Dichter tot het eigenlijke onderwerp van zijn stuk over, en beschouwt de merkwaardigste voorvallen uit de laatste vijfentwintig jaren. In 1815 de slag van Waterloo en de vernietiging der Fransche heerschappij; in 1817 het eeuwfeest der hervorming; in 1820 de revolutionaire bewegingen in het zuiden van Europa, en in het volgende jaar de dood van napoleon; in 1823 het eeuwfeest der boekdrukkunst; in 1830 de bekende gebeurtenissen in Frankrijk en ons vaderland, die voor ons eerst

{==167==} {>>pagina-aanduiding<<}
na tien jaren tot eene beslissing kwamen; de in 25 jaren gemaakte vorderingen in kunsten en wetenschappen; de uitvindingen, in dien tijd gedaan, en de rampzalige invloed van sommigen op godsdienstigheid, op geluk en zedelijkheid; de onzekerheid, die de aanstaande komst van napoleon's lijk verwekt: dat alles maakt den hoofdinhoud van het dichtstuk zelve uit, dat door eenen lierzang wordt besloten, waarin op de komst en heerschappij van christus wordt gewezen, als op het eindperk van woeling, onrust en ellende.
Rec. kan op deze wijze de belangrijkste punten van dit uitstekende dichtstuk aanstippen; maar wat hij niet kan, is al de schoonheden aanwijzen, die hier worden gevonden. Hij zou daartoe bijna het geheele vers moeten uitschrijven. Men vindt hier eenen rijkdom van zaken, eene kracht van voorstelling, eene gelukkige keuze van uitdrukking, eene uitmuntende versificatie, die alle te zamen genomen dit dichtstuk tot een der voortreffelijksten maken, die in de laatste jaren bij ons het licht hebben gezien. Wie kent ook da costa's dichttrant uit vroegeren tijd, en zou er aan kunnen twijfelen, dat zich hier veel vereenigt, wat slechts zelden alzoo vereenigd wordt gevonden? Men zou geneigd zijn, om uit de beschouwing schier van ieder jaar eenige regelen ten voorbeelde te kiezen. Moeijelijk zou reeds de keuze zijn daar, waar da costa over de hervorming spreekt en luther schildert:

Worstelend in de engte van zijn cel, 
Of zwervend door de stad der Cesars, vraagt hij beide, 
Wat geen van beide heeft te geven!... En God zeide: 
‘Daar zij licht!’ en het licht verrees hem uit dat Woord, 
Op Erfurts kloosterstof heroverd! 


of:

Dat Woord werd leven in zijn ziel, wordt in zijn mond 
Een overwinnend zwaard. - Hervorming! Gij bestondt! 


Nog rijker is de keuze, bij het gewagen van het feest der boekdrukkunst en de beschrijving van den zegen en den vloek der drukpers, wier vermogen met krachtige taal wordt aangetoond.

't Was, wat ge ooit sedert werkte,

{==168==} {>>pagina-aanduiding<<}


O Drukkunst! 't was, het bleef, met nooit gekende sterkte, 
Vermenigvuldiging! - van licht, van wetenschap, 
Van woord, van wil, van macht! Het was een reuzenstap 
Ten hemel - en ter hel. 
...... Zie die pers, die in haar jonge kracht 
Den dag des Bijbels aan 't verduisterd menschdom bracht, 
Sints, tegen God in kamp, verharde Zondekweekster, 
Verboden lust- en haat- en oproervlam-ontsteekster! 
...... Zie haar legioen romannen 
Gezondheid beide en schaamt' van maagdenwangen bannen, 
En met haar sluipen in het eenzaam slaapsalet, 
En in den droom, of zelfs de nachtwaak op het bed, 
Gedachten mengen, die, in 't woelend bloed gevloten, 
D'echt verontreinigen, eer dat hij werd gesloten! 


Doch Rec. mag zoo niet voortgaan; hij kan zich evenwel niet onthouden van de mededeeling der beschrijving van den stoomwagen.

Zie langs zijn tweelingslijn dien fellen Salamander! 
Vuur sist het uit zijn buik, die rammelt over de aard. 
Hij voert bevolkingen en legers in zijn staart, 
Metalen tenten, die met bliksemende wielen, 
Wat stand houdt, waar hij schreeuwt, verplettren en vernielen. 
Hij runt, hij vliegt; hij rukt, verwaten en verwoed, 
Afgronden in 't gezicht, en bergen te gemoet, 
Die wijken, of, doorboord, een open heirbaan laten. 
De steden naadren tot elkander; Volken, Staten 
Doorkruisen, mengen zich. 


Ziedaar enkele proeven, als getuigen, dat Rec. naar waarheid hoogen lof aan dit dichtstuk geven mogt. Hij eindigt met den wensch, dat da costa niet weder zoo lang moge zwijgen. Het is een heerlijk talent, dat hem toevertrouwd is. Hij is aan zichzelven, aan het vaderland verpligt, het niet in de aarde te begraven, mar er mede te woekeren. Niemand zal hem verbieden, het ook tot de uitdrukking zijner bijzondere godsdienstige begrippen te gebruiken. Indien hij slechts niet in razen en schelden het voorbeeld van zijnen grooten meester bilderdijk volge, kan niemand hem dat regt betwisten. Ook zonder met hem in te stemmen, zal men zijne overtuiging eerbiedigen, zijne gaven bewonderen,

{==169==} {>>pagina-aanduiding<<}
en hem voor derzelver beoefening dank weten, gelijk zeker allen, die smaak voor poëzij bezitten, hem dankbaar zijn voor het Lied in 1840.






Aardrijkskundig Woordenboek der Nederlanden, bijeengebragt door A.J. van der Aa, onder medewerking van eenige vaderlandsche Geleerden. Isten Deels 3de en 4de Aflevering. Te Gorinchem, bij J. Noorduyn. 1839. In gr. 8vo. 305-420, met nog 17 en 136 bl. f 3 - :


Orphea. Bloemlezing uit de Schatkamer van een' Romandichter. IIIde Stuk. Te Hoorn, bij de Gebr. Vermande. 1839. In gr. 8vo. 171 bl. f 1-50.


De beweging der Aarde, eene bijdrage tot de wiskundige Aardrijksbeschrijving, door W.L. Ivangh, Iste Luitenant der Infanterie. Te 's Hertogenbosch, bij P. Stok vis. 1840. In gr. 8vo. 42 bl. f : - 50.


De inrigting van het Heelal. Vrij gevolgd naar het Hoogduitsch van J.P. Hebel. Te Groningen, bij J.B. Wolters. 1840. In kl. 8vo. 60 bl. f : - 20.

De twee eerstgenoemde vervolgwerken zijnde, die wij slechts met een woord behoeven aan te melden, en de twee anderen kleine stukjes, waarvoor wij niet vele ruimte kunnen afzonderen, voegen wij deze vier stukken bijeen, die overigens juist zulke naauwe raakpunten (3 en 4 uitgezonderd) niet hebben.
Met het 3de Stuk van het nuttige Aardrijkskundig Woordenboek der Nederlanden eindigt de letter A. Het wordt gevolgd van eenige nalezingen en verbeteringen, gelijk ook van de regterlijke indeeling van alle de artikelen dezer letter. Belangrijke misstellingen hebben wij niet aangetroffen. De Heer van der aa ontziet dan ook geene moeite, om ieder artikel voor de uitgave zoo naauwkeurig te bekomen, als immer mogelijk is. Het ontbreke hem ook voor het vervolg niet aan medewerking! Het 4de Stuk bevat het algemeen overzigt over het Rijk, zoo wat deszelfs geschiedenis als tegenwoordigen toestand in de onderscheidene

{==170==} {>>pagina-aanduiding<<}
deelen van burgerlijk, militair, kerkelijk bestuur enz. aangaat; mede zeer naauwkeurig bewerkt, en voorafgegaan door eene vrij uitvoerige lijst van inteekenaren, aan welker hoofd de namen gevonden worden van Z.M. den Koning en andere leden der vorstelijke familie, benevens eene opdragt aan de Zonen van onzen Kroonprins. Wij wenschen op den duur den besten voortgang aan dit uitgebreid maar nuttig werk, op welks uitvoering de soort van het papier onze voornaamste aanmerking is.
De Dichter Anonymus, uit het Iste Stuk der Orphea bekend, geeft in dit derde eene dichterlijke overgieting van cats dichtstuk: Het Spaansch Heidinnetje. Inderdaad eene zeer dichterlijke overgieting, die zich door aangename afwisseling van versmaat, hier en daar door geheele omwerking, en, waar het pas geeft, door zich aan de woorden van Vader cats te houden, allergunstigst aanbeveelt. Bij het letterlijk overgenomen bekende lied:

Schoon bloemgewas en edel kruit, 
Van 's hemels dan gevoet, 


is eene niet onbevallige muzijk gevoegd.
‘Wie uwer,’ zegt Anonymus in den aanhef, ‘van mij een doorloopend berijmd verhaal verwacht, zal zich bedrogen vinden; want vóór de bewerking van het stuk, zeide ik tot mijzelven: wanneer gij eene gevaarlijke klip wilt vermijden, verhaal dan niet alles in gebonden stijl; door de langdradigheid van cats te behouden, en welligt zijne naïviteit en zinrijkheid te verliezen, zou uw verhaal gevaar loopen van zoo onverdragelijk te worden, dat ieder lezer het uit verveling of verontwaardiging wegwierp. Er is niets beters op, dan dat gij de uiterst flaauwe plaatsen in proza bewerkt, maar niet lang rekt, en daar nu en dan een paar naïve regels van cats laat invloeijen; dit, dunkt mij, is de beste wijze, om het stuk lezers, en vooral lezeressen, te doen vinden.’ En zoo is het ook gedaan, ter veraangenaming en bevordering eener onderhoudende afwisseling.
Na eenige algemeene cosmologische aanmerkingen, beschouwt de Heer ivangh de zes bewegingen der aarde: om de zon - om hare as - van de ware as om de pool der ecliptica (teruggang der nachteveningen) - die der nutatie - die der rijzing en daling op de ecliptica (door perturba-
{==171==} {>>pagina-aanduiding<<}
tién) - en eindelijk de vermeende beweging der aarde met het gansche zonnestelsel in de rigting, zoo als herschel meende, naar [de westelijke knie van] het sterrebeeld Hercules. Het een en ander wordt vrij populair ontwikkeld. Het boekje wordt ontsierd door enkele misstellingen, als: bladz. 21, dat de omtrek der aarde onder den equator 40 millioenen meters is, terwijl tot grondslag der graadmeting niet de equator, maar de meridiaan gediend heeft; bladz. 33, waar de helling der ecliptica den 1 Januarij 1840 opgegeven wordt te zijn 23o 27′ 45′′, 91, terwijl die volgens den Connaissance des Temps is 23o 27′ 37′′, 80; bladz. 25, ‘dat er meerder massa aanwezig is in het vlak, dat de aarde volgens den equator doorsnijdt, dan in dat volgens de polen,’ eene goed gemeende, maar onjuiste uitdrukking, omdat in een vlak geene massa is. Taalfouten, als vloeijbaren, bladz. 25; daar dezen Sinus negatief is, bladz. 35, beduiden minder, daar de Schrijver het beter weet. Wij moedigen hem gaarne aan, om dergelijke oefeningen voort te zetten met den ijver, waartoe meerdere tijdruimte in vrede den Heeren Officieren gelegenheid schenkt.
Het stukje van den bekenden Dichter hebel kan uit den aard der zaak slechts oppervlakkig zijn. Behalve: ‘hetwelk een zeer schoon gezigt moet opleveren, wanneer zij (de manen van Jupiter) soms bij nacht alle te gelijk aan den hemel staan,’ - hetgeen uit de onderlinge betrekking dier manen niet geschieden kan; en de ontdekking van Uranus op den 13 Mei (lees Maart) 1781, - hebben wij geene eigenlijke fouten aangetroffen. Er ligt eene Jean-Pauliaansche tint over het werkje verspreid, dat daardoor nu en dan min of meer op den rand van het belagchelijke komt; maar men moet bedenken, dat het boeksken bestemd is tot een leerboek voor scholen en huisgezinnen, om op eene bevattelijke wijze de groote werken der schepping te leeren kennen. Als eerste aanleiding daartoe is het niet ongeschikt.


De Witkappen; een geschiedkundige Roman; door Mrs. Bray. Uit het Engelsch. II Deelen. Te Groningen, bij W. van Boekeren. 1840. In gr. 8vo. 765 bl. f 7-20.

De Schrijfster van dit werk heeft zich door vroegere, ook in onze taal overgebragte, geschiedkundige Romans van eene

{==172==} {>>pagina-aanduiding<<}
zijde doen kennen, die haar eene vereerende plaats geeft in dit vak van letterkunde. Hier schildert zij den opstand der Gentenaars onder aanvoering van philips van artevelde (*) tegen Graaf lodewijk II, bijgenaamd van male (1379-1382.) De titel rust op eene bijzonderheid, door de Geschiedenis (†) opgeteekend, dat de opstandelingen zich door zekere witte hoeden onderscheidden. In het geschiedkundige trouwens heeft de Schrijfster over het geheel hare juiste middeleeuwsch-historische kennis te pas gebragt, en blijkbaar de bronnen geraadpleegd, gelijk onder anderen froissart (Chroniques de France etc.) door haar wordt aangehaald. Zoo is ook de meesterlijke schilderij van den bloei van Gent en Brugge te dien tijde niet uit de lucht gegrepen, maar in waarheid op de Geschiedenis gegrond. Met deze geschiedkundige bijzonderheden verbindt de Schrijfster de lotgevallen der hoofdpersoon, anna, de dochter van jan lyon, een' der opstandelingen, wier zeldzame schoonheid de zinnelijke drift des Graven had opgewekt, en wier verleiding door hem op allerlei wijzen (doch te vergeefs) beproefd werd; eene vinding, die bij het bekende karakter van den wellustigen lodewijk II allezins waarschijnlijk is. Aan eigenlijken knoop of
intrigue ontbreekt het dezen Roman zoo goed als geheel; want het eenige - wie hendrik van cassel, de minnaar van anna, is - weet men reeds ter helfte van het werk; waarom het beter een geschiedkundig Tafereel, dan een geschiedkundige Roman ware genoemd. Dit neemt evenwel niet weg, dat de aandacht bestendig wordt levendig gehouden, en wij althans minder stootten op de kennelijke zucht tot uitweiding en breedsprakigheid in de beschrijvingen, die, schoon op zichzelve de meesterhand verradende, echter, door te grooten overvloed, andere Romans van Mrs. bray, b.v. hare overschoone Ines de Castro, van de zijde der kunst min of meer ontsiert. Den Roman, dien wij aankondigen, ontbreekt het evenwel niet aan eenige

{==173==} {>>pagina-aanduiding<<}
dier voortreffelijke partijen, waaraan de Schrijfster haren roem niet het minst te danken heeft; waarvan onder anderen de reeds vermelde beschrijving van den bloei der Vlaamsche steden, de komst van anna in de vergadering der opstandelingen, het vergeven van jan lyon, de poging tot moord des Graven en andere tot voorbeelden mogen verstrekken. De kennis der Schrijfster behoedt haar dan ook doorgaans tegen ongetrouwheid aan tijd en zeden, waarin zij hare lezers verplaatst. Echter is haar D. II. bladz. 283 eene vergelijking ontsnapt van sierlijk gekleede ridders bij ‘goudvisschen met fraaije schubben,’ die zij een' harer personen in den mond legt. Zij weet echter even goed als wij, dat deze visschen toen, en nog lang daarna, niet in Europa bekend waren, waarom dan ook du bois deze woorden niet kan hebben gebezigd.
Van den Vertaler zal zijn: ‘Deze geheele kleeding was zoo weinig in overeenstemming met hen, die ze droeg, zoo geheel afwijkend van zijne gewone levenswijze en opvoeding, dat ieder toeschouwer dadelijk ziet, dat de winkel, waar het pak gekocht is, al geleverd heeft wat zij vermogt, maar dat de spraak, houding, en al wat van den persoon zelven afhangt, nog altijd in de Kalverstraat of op het Spui te huis behoort.’ D. I. bladz. 322. Dit is eene geheel mislukte tirade, want het middeleeuwsche gaat er te eenemaal door verloren; men moet zich als 't ware kunnen verbeelden, dat een geschiedkundige Roman geschreven is in den tijd, waarin hij den lezer verplaatst. Overigens moeten wij zeggen, dat de Overzetter over het algemeen zijne taak vrij goed heeft volbragt. Daar de titel echter opgeeft, dat de vertaling uit het Engelsch is, komt het ons min of meer vreemd voor, dat zij zoo vol is van ergerlijke Germanismen, als: schoon, voor reeds (I. 33); gezinning, voor gezindheid (I. 330); vernalatigd, voor verzuimd (I. 281); onbevangen, voor niet vooringenomen (II. 89); verteren, voor opeten (II. 180); dierbaar meisje, voor lief (theures Madchen, II. 426). Is het ook eene overzetting van eene Hoogduitsche vertaling?
Wij vonden den Vertaler min of meer in tegenspraak met zichzelven, wanneer hij D. I. bladz. 157 aant. zegt, geen froissart (bov. aang. w.) te bezitten, en eene door de Schrijfster naar eene Engelsche vertaling van dien Geschiedschrijver aangehaalde plaats niet in het oorspronkelijke te

{==174==} {>>pagina-aanduiding<<}
kunnen aanwijzen, terwijl hij, Vertaler, D. II. bladz. 232. aant., eene plaats van froissart aanhaalt.
Nog moeten wij aanmerken, dat het beneden de bekwaamheden der Schrijfster en de waarde van den historischen Roman is, sommige personen, gelijk hier geschiedt, te noemen naar hun karakter (b.v. Gouddorst), of naar hun bedrijf (Ossenkop), hetgeen alleen in een boertig boek, en daar nog naauwelijks, te dulden is.
De uitvoering heeft meer aanspraak op lof, dan de correctie, die juist de zuiverste niet is; en de onderwerpen der titelvignetten zijn, hetgeen men niet altijd zeggen kan, met oordeel gekozen.





De Broedermoorder. Uit het Engelsch van George Paine Rainsfort James, Esq. Door Steenbergen van Goor. III Deelen. Te Amsterdam, bij G. Portielje. 1840. In gr. 8vo. Te zamen XII en 898 bl. f 8-90.

Deze Roman heet in het oorspronkelijke the Gipsy (de Heiden.) Deze titel behaagde den Heere steenbergen van goor niet zeer, omdat het woord Heiden dubbelzinnig is, en ‘in onze taal zoo wel een persoon beteekent, die noch tot het Christendom, noch tot het Jodendom, noch zelfs tot het Turkendom behoort, en eenen zoogenaamden goedgelukzegger, handkijker.’ Zijn Ed. had er nog kunnen bijvoegen beerenleider, hondenscheerder en andere benamingen van bedrijven, die door de Heidens gewoonlijk uitgeoefend worden. Zeer geleerdelijk wordt door den Heer steenbergen van goor het Latijnsche paganus in het Engelsch painim, ja zelfs het reeds genoemde gipsy, benevens het Fransche Bohemien, aangevoerd, tot staving der dubbelzinnigheid van het om deze reden afgekeurde woord heiden. Ofschoon wij er nu juist geen gevaar in zouden gezien hebben, dat deze Roman met den naam: De Heiden, de Waarzegger, of eenvoudiglijk onder dien van pharold of Lord dewry in het licht ware verschenen, juichen wij echter de kieschheid en afkeer van dubbelzinnigheid des Vertalers van ganscher harte toe.
Deze Roman is geene historische, maar veel meer eene familie-geschiedenis, welker verhaal op geenerlei wijze in eenig afzonderlijk tijdvak der geschiedenis ingeweven is.

{==175==} {>>pagina-aanduiding<<}

De karakters der hoofdpersonen pharold, den Zigeunerhoofdman, van Lord dewry en van den Kolonel mauners zijn zeer belangwekkend; terwijl de Schrijver tevens regt beminnelijke vrouwen in de verhaalde geschiedenis doet optreden. Het verhaal is onderhoudend en de ontknooping verrassend. Zelfs de uitweidingen, waarop men bij 's mans vroegere werken wel eens gevallen heeft, bevatten zoo vele fijne menschkundige waarnemingen, zoo vele lessen van levenswijsheid, dat zij den lezer, die niet enkel leest om den draad der geschiedenis vermaakshalve te volgen, maar die door zijne lektuur tot uitspanning ook wenscht onderrigt te worden, voorzeker niet vervelen zullen. Niet zoo zeer omdat wij eene proeve van den stijl des reeds zoo bekenden Schrijvers noodig achten, als om eenige afwisseling aan ons verslag bij te brengen, plaatsen wij hier de volgende beschrijving van het heidenkamp: ‘Tusschen de hier en daar verstrooide, vooruitspringende, in de drooge hoeken der zandgroeven als ingenestelde eiken schemerden vijf of zes morsige, bruinachtige lappen zeildoek, van welke niet één grooter dan een gewoon tafellaken was, en die over halve hoepels en kruiswijs in den grond gedrevene palen gespannen waren. Zij strekten tot woningen voor eenige familiën van dien onbeschaafden, donkerkleurigen volksstam, welks aanwezen en geschiedenis onder al de wonderbare dingen, welke wij dagelijks, zonder ze met eenige navorsching te verwaardigen, onverschillig voorbijgaan, geenszins tot de minst zeldzame verschijningen behooren. - Voor den ingang van eenige dezer kleine woningen zag men Heidinnen, met hare stroohoeden, roode mantels en zijden halsdoeken. Sommige, verwelkt, gerimpeld en naar heksen gelijkende, droegen de sporen van een veeljarig rondzwerven in wind en weder, als ook van menigvuldige lotwisselingen; terwijl andere, op welker geelachtig bruine huid de rozen der jeugd en der
gezondheid gloeiden, en welker donkere oogen, door zorgen noch ziekten beneveld, als edelgesteenten helder flonkerden, het ideaal van eenen volksstam vertoonden, die, reeds sedert lang van troonen en waardigheden verwijderd, naar de verstrooide stukken en brokken van een wrak geleek, hetwelk de golven van het verledene verbrijzeld hadden. - Aan de eene zijde, tusschen witte houtasch en de vederen van geplukte hanen en kalkoenen, zag men een vuur branden, waarover een groote ketel hing te koken, en rondom

{==176==} {>>pagina-aanduiding<<}
eene oude vrouw, die voor den haard hurkte, om, zoo als het scheen, op dien ketel te passen, zaten, in gemakkelijke houdingen, verscheidene mannelijke leden van den stam, meest allen in wijde overrokken, welken men het duidelijk genoeg kon aanzien, dat zij eenmaal andere eigenaars gehad hadden. Eenige halfnaakte jongens, die zich met allerlei spelen bezig hielden, vulden het tooneel verder aan, en beloofden eenen rustigen stam van spitsboeven en landloopers voor toekomende tijden.’
De Vertaler schrijft: ‘Ik wil geene zwam zijn, welke men naar welgevallen kan uitpersen,’ en: ‘alsof eene, in de Lethe gedoopte, zwam alles van de tafel van het geheugen had weggewischt.’ Wij zouden op beide plaatsen, in plaats van zwam, spons vertaald hebben. Hij zal misschien er zich over ergeren, dat wij bekennen, niet in de gelegenheid te zijn, om het oorspronkelijke werk met de vertaling te vergelijken. Maar zoo veel weten wij toch, dat het Engelsche spunge de beide beteekenissen heeft van zwam en spons. Verre, zeer verre zij het van ons, te meenen, dat de Heer steenbergen van goor dat niet weet; het is misschien eene drukfeil, of wel wij vinden hier weder bevestigd, somtijds zelfs bonus dormitat homerus.


Bekentenissen van een' Boosdoener, of het Leven van Ameer-Ali, den Thugger. Eene Indiaansche Geschiedenis, door Kapt. Meadows Taylor. Naar de tweede Engelsche uitgave. II Deelen. Te Amsterdam, bij J.C. van Kesteren. 1840. In gr. 8vo. XX en 619 bl. f 8-50.

Indien wij niet reeds van elders bekend waren geweest met de Thuggers of Indische moordenaars, die zich, als eene broederschap van dienaren der Hindosche Godin bhowanee, tot uitoefening van hun verfoeijelijk bedrijf geregtigd achten, wij zouden dan de in dit boek verhaalde vreeselijke gebeurtenissen voor eene aaneenschakeling van de grootste onwaarschijnlijkheden houden. Maar nu valt er niet aan te twijfelen, of de wanbedrijven, waarvan dit werk het ijzingwekkende verhaal bevat, zijn naar waarheid geschetst. ‘In het jaar 1810,’ zegt de Schrijver, ‘gaf het verdwijnen van vele krijgslieden, langs de openbare wegen, den opperbevelhebber aanleiding tot het uitvaardigen van eene dagorder, waar-
{==177==} {>>pagina-aanduiding<<}
bij hij de soldaten tegen de Thuggers waarschuwde. In 1812, na den door Thuggers gepleegden moord op den Luitenant monsell, trok de Heer halhed, vergezeld van een sterk detachement troepen, tegen de dorpen op, waarin de moordenaars zich ophielden; hij ontmoette een' geduchten tegenstand. Men ontdekte, dat de Thuggers vele dorpen in de omstreken van Sindousé bezetteden, en, reeds van vorige geslachten af, jaarlijks groote geldsommen aan het bewind van Scindia voor deszelfs bescherming betaalden. Men berekende, dat er zich te dier tijd alleen in die dorpen meer dan negenhonderd ophielden. - In het jaar 1830, en reeds eenige jaren vroeger, schenen de Thuggers tot eenen buitengewonen trap van stoutmoedigheid te zijn gekomen, zoodat het bewind niet langer onverschillig kon blijven omtrent een kwaad, dat zulk eene vreeselijke en steeds toenemende hoogte bereikt had. - Aan sommige der Thuggers, die gevat werden, en onder anderen aan feringhea, een hunner voornaamste opperhoofden, werd het leven geschonken, onder voorwaarde van
hunne makkers bekend te maken. Ook ameer-ali was een van deze begenadigde berigtgevers of aanbrengers, en wiens vreeselijke openbaringen zoodanigen indruk in dat land maakten, dat dezelve niet ligt vergeten zal worden. Ik heb dezelve hooren verhalen in zulk eene angstige spanning, als ik naauwelijks durf hopen bij mijne lezers te zullen verwekken; en ik kan, tot staving van de volgende geschiedenis, er alleen bijvoegen, dat hij, volgens zijne eigene bekentenis, die in alle opzigten door die zijner medeäanbrengers bevestigd werd en in officiële stukken is opgenomen, regtstreeks in den moord van zevenhonderd en negentien menschen is betrokken geweest.’
Of dit werk een welkom onderhoud zal opleveren, hangt van den smaak af, die bij sommigen slechts bevredigd wordt door verhalen van misdaden en gruwelen. Maar voor de kennis der natuurlijke en maatschappelijke gesteldheid van den Hindostan is hetzelve allerbelangrijkst. De Schrijver heeft lange jaren in dat gedeelte van Azië vertoefd; terwijl de betrekking, welke hij daar vervulde, tot waarborg verstrekt der echtheid van hetgeen hij aangaande de zeden en gebruiken der bewoners van die streken en bij het beschrijven van plaatsen en tooneelen vermeldt.
In zoo verre het werk vrij is van zoodanige voorstelling der misdaad, als tot dezelve zou kunnen uitlokken, is ook

{==178==} {>>pagina-aanduiding<<}
de zedelijke strekking niet te misprijzen. Recensent moet evenwel zeggen, nooit in zijn leven een afgrijselijker boek te hebben gelezen. - Taal en stijl getuigen voor de bekwaamheid van den Overzetter.


Lucrèce Rernardin, een oorspronkelijk romantisch Tafereel uit den jongst verlopen (verloopen) tijd, door J.H. Sterren. Te Amsterdam, bij G.L. Koopman. 1840. In gr. 8vo. 271 bl. f 2-50.

De heldin van dezen Roman laat zich, tegen den herhaalden raad en de waarschuwingen van haren vader en hare bloedverwanten, verleiden door eenen zedeloozen Franschman. Na den dood van haren vader huwt zij den verleider, en vertrekt met hem uit Amsterdam naar Parijs. De gevolgen van deze dwaasheid laten zich gemakkelijk gissen. Na korten tijd komt zij, door haren trouweloozen echtgenoot op de laaghartigste wijze verraden, in armoede tot de haren terug, en vindt slechts in de liefdadigheid van dezen het middel tot onderhoud van haar ongelukkig leven. - In dit verhaal heerscht eene zekere langdradigheid in de ingevoerde gesprekken, vooral in de liefdesverklaringen. Ook troffen wij sommige onwaarschijnlijkheden aan, zoo als, onder anderen, dat de leden van het geslacht bernardin, dat zich ten allen tijde door bijzondere gehechtheid aan de bourbons had gekenmerkt, en onder zijne leden verscheidene hooge staatsbeambten telde, die waardigheden bij de troonsbestijging van napoleon verloor, daar zij, die dezelve bekleedden, volstandig weigerden, den eed van getrouwheid aan den Keizerlijken Parvenu, zoo als zij hem noemden, af te leggen. Hoe dit daarmede bestaanbaar is, dat zij die waardigheden dan toch ten tijde van de Fransche Republiek hadden blijven bekleeden, betuigen wij niet te begrijpen. Maar vooral hebben wij aan te merken, dat lucrèce, wier naam, als herinnerende aan de Romeinsche lucretia, hier ook allerongelukkigst gekozen is, niet belangwekkend genoeg is, om als hoofdpersoon voorgesteld te worden. Zij laat zich te lomp, te zeer zonder tegenstand tot den val brengen, dan dat onze jonge Lezeressen er zich niet over beleedigd zouden achten, indien wij aan haar eene ondeugende zottin, die, om ons eens ouderwetsch Hollandsch uit te drukken, ver-
{==179==} {>>pagina-aanduiding<<}
diend had bij tijds in een verbeterhuis opgesloten te
worden, als een afschrikkend voorbeeld wilden voorstellen.


De schoone Blanca. Een historisch Romantisch Verhaal, door A. von Tromlitz. Te Amsterdam, bij J.C. van Kesteren. 1840. In gr. 8vo. 248 bl. f 2-40.


Juanita. De Hertogin Van Cleveland. Twee Romantische Verhalen, door denzelfden. Te Amsterdam, bij denzelfden. 1840. In gr. 8vo. 314 bl. f 2-90.

De heldin van No. 1. is de in de middeleeuwsche Romans als blanchefleur bekende dochter van Keizer frederik II. Men kan dit boek juist niet onder de eerste klasse van historische Romans rekenen; maar het laat zich met genoegen lezen, en is voor den gewonen Romanlezer eene even geschikte lectuur als No. 2, bevattende twee verhalen, waarvan het eerste in Spanje gedurende den strijd tusschen de Carlisten en Christino's, het andere in Engeland gedurende de regering van karel II te huis behoort. Aanleg, uitwerking, vertaling enz. onderscheiden zich te weinig van het gewone, om opzettelijke melding noodig te hebben; alleen wenschten wij, dat de Vertaler van No. 2 op bladz. 3 liever klimmen geschreven had dan klaveren, dat geen zuiver Hollandsch is, en op bladz. 120 liever ligchaam dan lijk, daar hier van geen dood, maar van een levend mensch sprake is.
De vruchtbare Schrijver van deze en verscheidene andere Romans is vóór omtrent twee jaren overleden, zoodat wij welligt alleen nog het eene of andere tot nog toe onvertaalde van hem te wachten hebben. Zijn Schrijversnaam von tromlitz was, naar eene in zijn vaderland vrij algemeene gewoonte, een aangenomene. Hij noemde zich naar het kasteel tromlitz in het Weimarsche, waar hij in 1773 geboren werd. Reeds op zijn dertiende jaar trad hij in Pruissische dienst, en werd in 1806 door de Franschen bij Prenzlau krijgsgevangen gemaakt. Na den vrede van Tilsit in Bergsche dienst overgegaan, woonde hij in 1811 den veldtogt in Spanje aan het hoofd van een regement Lansiers bij, en verliet na den Parijschen vrede zijne militaire betrekkingen, om eerst te Halle, toen te Berlijn, en laatstelijk te Dresden voor de letteren en zijn gezin te leven. De Baron c.a. von witzleben - dit was zijn eigenlijke naam - trad reeds in 1799, maar meest na het verlaten zijner militaire loopbaan, als Romanschrijver op, en maakte ook in ons vaderland eenen goeden opgang. Naar het oordeel van Rec. is von tromlitz een Romanschrijver, wien het niet aan smaak ontbreekt, en die doorgaans vrij onder-
{==180==} {>>pagina-aanduiding<<}
houdend vertelt, maar wiens verdiensten toch doorgaans te hoog worden opgevijzeld. Hij overleed den 5 Junij 1839.


Meibloemen. Drie Romantische Verhalen, door S. Schütze, L. Storch en N.B. Küner. Te Amsterdam, bij J.C. van Kesteren. 1839. In gr. 8vo. 288 bl. f 2-75.

Met het gewone compliment, dat de Schrijvers dezer drie Verhalen in hun Vaderland met lof bekend zijn; dat deze stukken inzonderheid met hooge goedkeuring zijn ontvangen, en dat men hoopt, dat de lezer ze in een ledig oogenblik met genoegen zal doorbladeren, wordt dit bundeltje door den Vertaler aangeboden aan het steeds naar nieuwe Romanlectuur hongerende publiek. No. 2, de schoone Tooneelkunstenares, wint het niet alleen verre in omvang, maar ook in waarde, van de beide anderen, de beide Candidaten en het gedwongen Huwelijk. Het laatste beteekent al zeer weinig; het eerste is nog al niet onaardig, en het denkbeeld, om eenen Kandidaat, die zich voor eene opene predikantsplaats aanmeldt, in ligchamelijken zin op de schaal te wegen, op het titelvignet afgebeeld, heeft iets kluchtigs, waarbij men moet weten, dat het niet de eenige proef was. Dat het vernederend kruipen voor hen, die zoodanige plaatsen te begeven hebben, ook in ons Vaderland niet uit de lucht gegrepen is - dat is maar al te waar. De Vertaler heeft zijne taak goed verrigt.





Jakob Glatz, kleine Duitsche Familie van Groendal in een nieuw Hollandsch gewaad, door P. Hanou van Arum. Een Geschenk voor de Jeugd. Te Amsterdam, bij P. van Rossen. 1839. In kl. 8vo. 172 bl. f 1-50.

Voor lezers, die met den lof, welke telkens vroeger, bij aangekondigde vertalingen, aan de geschriften van dezen Duitschen kindervriend is toegekend, minder bekend mogten zijn, diene, dat aan eene eerste uitgave van hetzelfde werkje zoodanig eene gunstige ontvangst ten deel viel, dat eene tweede uitgave begeerd werd. Meer nog, dan in de vroegere uitgave, zijn de hier voorkomende stukjes naar onze vaderlandsche zeden en gewoonten omgewerkt, zoodat thans zoo wel de inhoud, als de bevallige vorm en de bijgevoegde platen, dit boekje nog geschikter doen zijn, om der jeugd tot een nuttig en aangenaam geschenk te verstrekken.






{==181==} {>>pagina-aanduiding<<}

Boekbeschouwing.

Leerredenen door H.J. Spijker, Theol. Doct. en Predikant te Amsterdam. Te Dordrecht, bij Blussé en van Braam. 1840. In gr. 8vo. XXIV en 384 bl. f 3-60.

Zoo treedt er nu uit onze Hoofdstad een nieuwe Held op het veld der Kanselwelsprekendheid openlijk op, gelijk wij er onlangs een' uit onze Hofstad zagen verschijnen. (Moll, in zijne Merkwaardigheden uit de Geschiedenis van jeremia in Leerredenen. (*)) Wel nu, dat zien wij gaarne: daar onze Nestor van der palm tot zijne rust ingegaan is, en onze nog levende Veteranen, dermout, van hengel en anderen, zich genoegzaam alleen tot hunne standplaats schijnen te bepalen, ofschoon wij het zeer wenschelijk zouden achten, dat zij hunne plegtige stem nog eens verder lieten hooren; zoo is het nuttig en een gunstig teeken des tijds, dat Mannen in de beste kracht huns levens (want aan jonge Redenaars zouden wij nog meer zelfs, dan aan jonge Dichters, het nonum prematur in annum, et quod excurrit, zeer ernstig aanbevelen) met waardigheid optreden, en ter bevordering van het ware, schoone en goede in de Christelijke welsprekendheid, en alzoo ook voor de belangen van het Godsrijk der waarheid, deugd en zaligheid, hunne stem verder doen klinken, dan de grootere of kleinere kring reikt, waarmede de Voorzienigheid hen het naast omringd heeft. Het verblijdt ons derhalve, den Eerw. spijker onder de zoodanigen te mogen tellen, en den roem van een voortreffelijk Prediker, die hem van Dordrecht naar Amsterdam vooruitging, door de uitgave van Leerredenen bevestigd te zien. Goed vastgehoudene eenheid van plan, met de noodige verscheidenheid wel uitgewerkt; eenvoudige, zonder veel omslag duidelijke Bijbeluitlegging; practische strekking en hartelijke

{==182==} {>>pagina-aanduiding<<}
ernst, in alles zigtbaar; vrijmoedige liberaliteit en populariteit; een levendige, doorgaans gemakkelijk onderhoudende, ofschoon wel eens door wat al te veel korte volzinnen en vermenigvuldigde sluitpunten afgebroken stijl; ziet daar zoo eenige eigenschappen, waardoor deze Leerredenen zich over het geheel zeer gunstig kenmerken! Een kort overzigt van dezelve, met bescheidene uiting des oordeels daarover, zij hiervan ten bewijze!
Van de twaalf Leerredenen, die dezen bundel uitmaken, zijn zes of zeven stukken van tijdelijke en plaatselijke gelegenheid; namelijk de vier eerste, de twee laatste, en eenigermate ook de zevende. Dit is wel eenigzins jammer, omdat het misschien, op het eerste aanzien, minder algemeen tot de lezing aantrekken zal; maar Recensent durft nogtans over 't geheel van dezelve verzekeren, dat zij genoeg altijd en overal belangrijks bevatten, om naar stof en vorm allezins lezenswaardig te blijven. Men oordeele uit de volgende beschouwing.
Bij het vergelijken van den tekst der eerste Leerrede, Gen. XXVIII:20, 21, met derzelver onderwerp, zal men terstond begrijpen, dat de eerste slechts van verre aanleiding is, om, in 1836, gedachtenisviering te houden van Dordrechts verlossing in 1813; maar de toenmalige gevaren, waaruit men verlost was, en de godsdienstig dankbare stemming, waarin men toen verkeerd had, te herinneren, is het eenvoudige en goede doel, dat bij elk punt wèl op het oog gehouden wordt; en met eene korte en zeer gematigde vermaning tot nadenken, wat er van die stemming geworden zij, wordt het geheel besloten.
De titel der tweede Leerrede, die tijdens de Cholera, in 1832, uitgesproken is, luidt, naar den tekst, Eph. V:14a: ‘Ontwaak, gij, die slaapt!’ wel wat te algemeen, opwekking tot waakzame en ijverige godsvrucht, en die twee eigenschappen der godsvrucht hadden in het stuk zelf misschien nog wat onderscheidener mogen aangewezen zijn; maar anders is het thema goed toegepast op de toenmalige omstandigheid, als wekstem tot zulke godsvrucht; waarna bij het hooge gewigt dier opwekking, als noodig, weldadig

{==183==} {>>pagina-aanduiding<<}
en verpligtend bepaald, en dit een en ander zeer doelmatig en zonder overdrijving (waartoe men bij zulke gelegenheden wel eens vervalt) uitgewerkt wordt.
In dezelfde omstandigheid, ten volgenden jare, is de derde Leerrede gehouden, handelende, naar 2 Cor. V:7, over den wandel des Christens op aarde door geloof. Gepast naar tijd en stof wordt de inleiding genomen uit de behoefte aan de hoop des beteren levens. Na korte verklaring van den tekst, wordt eerst in 't algemeen ontwikkeld en met voorbeelden gestaafd, dat wij in dit leven van alle bovenzinnelijke en godsdienstige waarheid geen aanschouwelijke kennis, maar alleen het geloof bezitten; en daarna wordt de invloed aangetoond, welken dit denkbeeld in de toenmalige tijdsomstandigheden hebben moest, namelijk 1. ‘eerbiediglijk en bescheiden over Gods bezoeking en derzelver oogmerken oordeelen;’ 2. ‘aan hetgene, dat God ons oplegt, ons gewillig onderwerpen;’ 3. ‘de toekomst zonder angstigen schrik tegengaan;’ 4. ‘voor den hemel trachten gevormd te worden.’ Reeds uit deze korte opgave van den inhoud ziet men, dat ook deze Leerrede zich bij al haren ernst door hare bedaardheid aanbeveelt, juist hierdoor voor haren tijd zeer geschikt was, en in soortgelijke omstandigheid met vrucht kan gelezen worden.
Gelijk het thema der vierde Leerrede, het scheppingslied in den hemel, volgens Openb. IV:10, 11, door zijne ongewoonheid de aandacht tot zich trekt, zoo ziet men ook met zekere bevreemding nieuwsgierig uit, hoe dit onderwerp, volgens de inleiding, gebruikt zal worden tot eene voorbereiding voor het Kersfeest. - In het eerste deel tracht spijker zijne hoorders in te leiden tot ‘de kennis van het tafereel, waarin de eeuwige Schepper wordt voorgesteld, als het waardige voorwerp van den lof des hemels.’ - In het tweede deel spreekt hij over ‘de magt, de wijsheid en de liefde des Scheppers, als de regtmatige gronden van den lof der hemelbewoners;’ doch het hier aangevoerde is eigenlijk meer de stof, die de aardebewoners hiertoe hebben; en inderdaad van het eer-
{==184==} {>>pagina-aanduiding<<}
ste, hoe waar ook, is in bijzonderheden niet veel te zeggen; althans het gestelde, bl. 86, 89, 97: ‘Het getal van Gods levende en redelijke schepselen, voor ons niet te berekenen, is hun bekend; - iedere stoffelijke en geestelijke kracht kennen zij in haren eigenlijken aard; - zij overzien het geheel der schepping in zijnen zamenhang; - al het hemelsche zal bovenzinnelijk wezen,’ komt Rec. overdreven en ongegrond voor; maar hij vereenigt zich nogtans gaarne met de aldaar gedane waarschuwing tegen het al te zinnelijk overbrengen van het aardsche op het hemelsche. - In het derde deel wekt de Spreker op tot navolging van den lof der hemellingen, door eerbied, vertrouwen en liefde, geopenbaard in den wandel. Hoe goed ook op zichzelf, onderscheidt het zich nogtans niet door bijzondere betrekking op het thema; en men zou hier ook meer van de aangekondigde voorbereiding voor het Kersfeest verwacht hebben.
Onder de meer algemeene Gelegenheidsleerredenen behoort de voorlaatste, die, naar aanleiding van Hand. V:38, 39, handelt over de altijd zegevierende kracht der waarheid, en gehouden is ter gedachtenisviering der Kerkhervorming. Na eene vrij uitgebreide inleiding over den tekst, wordt I. verklaard, wat door die kracht te verstaan is; II. worden de gronden van ons geloof aan dezelve aangewezen; III. wordt zij in de geschiedenis van het Christendom aanschouwelijk voorgesteld; IV. worden uit die beschouwing eenige leeringen en vermaningen afgeleid. - Zonder te kort te doen aan de voortreffelijke bewerking van dit een en ander, wil Rec. echter in bedenking geven, of het met tekst en eenheid niet overeenkomstiger zoude geweest zijn, alleen te handelen over de kracht der Evangelische waarheid: nu is het te vol, en het eerste stuk, gedeeltelijk ook het tweede, te afgetrokken. De twee laatste stukken, daarentegen, zijn in dit opzigt beter: daarin wordt ook gepaste melding van de Kerkhervorming gemaakt; en in het vierde aangespoord ‘tot dankbaarheid voor het bezit der waarheid, tot blijde verwachting van hare zegepraal, tot verdraagzaamheid omtrent dwalen-
{==185==} {>>pagina-aanduiding<<}
den, tot ijver voor de waarheid, en tot gehoorzame onderwerping aan hare kracht.’
De laatste Leerrede is wederom een geheel bijzonder gelegenheidsstuk, namelijk de Afscheidsrede van den Heer spijker van zijne Dordrechtsche Gemeente, naar aanleiding van Phil. I:27, zijne laatste vermaning aan haar zijnde tot eenen Christelijken wandel, en als zoodanig voor haar gewis zeer belangrijk; maar ook de genen, die daarbij geen plaatselijk en persoonlijk belang hebben, zullen, zoo zij prijs stellen op Christelijke en hartelijke welsprekendheid, deze rede met groot genoegen lezen, als zeer gepast naar het oogmerk ingerigt, hoog ernstig, uit het hart tot het hart, met aandoening, zonder overdreven te zijn, treffend gesproken.
De zevende Leerrede, over Hand. IX:36-42, of dorkas, een voorbeeld van Christelijke weldadigheid, kan men naauwelijks als gelegenheidsrede aanmerken: zij heeft wel, volgens de Voorrede, ‘in de oprigting van eene weldadige instelling van dien naam te Dordrecht hare eerste aanleiding gehad’; maar zij is in haren inhoud zelven zoo algemeen, dat zij overal nuttig kan zijn. Het is eene zachte, kalme, naar het onderwerp over 't geheel geschikte preek: het voorbeeld van dorkas wordt in het tweede en derde stuk zeer goed gebruikt, om daarop terstond de opwekkingen en vermaningen tot weldoen te gronden. - Bij deze Leerrede viel het Rec. bijzonder in het oog, wat hij ook in andere aantrof, dat de overgangen van het eene deel of onderdeel tot het andere wel eens wat abrupt zijn, of eigenlijk, dat spijker zich daarom niet veel bekommert. Men kan het zekerlijk ook hierin door het tegengestelde al te kunstig en hierdoor gedwongen maken; maar, met verstand aangewend, schijnt eene zachte zamenbinding der deelen tot versterking van den band der eenheid, die allen omstrengelen moet, en tot het geleidelijk volgen van de aandacht des hoorders, niet verwerpelijk. - Zoo is het ook met de, hier en elders bij spijker voorkomende, korte, niet genoeg zamenhangende volzinnen, die in schijn nog vermeerderd worden, doordat de

{==186==} {>>pagina-aanduiding<<}
Schrijver zeer dikwijls een sluitteeken zet, waar een heel of half lidteeken voldoende zou zijn. Zeer lange perioden kunnen vermoeijen; maar daarom zijn zij niet onbepaald te verwerpen; indien zij maar goed ingedeeld zijn, kunnen zij somtijds zeer goede uitwerking doen: zeer korte perioden, nu en dan eens met verstand en mate gebruikt, kunnen eene gepaste levendigheid aan de stijl geven; maar, te veel en te dikwijls gebezigd, vermoeijen zij niet minder, en verbreken de kracht van den geheelen indruk, gelijk het Rec. in deze Leerredenen wel eens alzoo is voorgekomen.
Onder de stukken, die in geene bijzondere omstandigheid hunne aanleiding schijnen gehad te hebben, vinden wij hier vooreerst de vijfde Leerrede, naar aanleiding van dan. V:27, het oordeel van God over de daden der menschen voorstellende, zoo als het ons openbaar wordt door ons geweten, door Gods Woord, en door het jongste gerigt. Eene treffend ernstige preek, die door eene korte toespraak ter waarschuwing, vermaning en bemoediging besloten wordt.
In de zesde Leerrede handelt spijker, volgens marc. XIII:37, over de waakzaamheid van den Christen, waarvan hij, na verklaring van het voorschrift in den tekst, de vereischten en de drangredenen aanwijst en zeer goed ontwikkelt. Welligt hadden de twee eerste stukken voegzaam kunnen vereenigd worden, want de tekst behoefde geen lange verklaring; spijker weet ook anders doorgaans kort en goed uit te leggen; en het in het tweede deel ‘nader doen kennen’ van de hoofdzaak, die in het eerste deel reeds behandeld is, deze onlogische handgreep, waarvan velen zich bedienen, vindt men anders bij hem te regt niet. - Voor het overige wordt, door achter elk der aangewezene punten eene korte toepasselijke vermaning te voegen, de aandacht gaande gehouden en het practische nut bevorderd.
De achtste Leerrede, die phil. I:21-24 ten tekst heeft, begint met eene droog historische verklaring van denzelven, welke men bij deze woorden, waarin zoo veel

{==187==} {>>pagina-aanduiding<<}
gavoel spreekt, zoo niet verwacht zou hebben. - Het onderwerp is, het verlangen des Christens naar den dood: doch indien het waar is, gelijk Rec. met spijker (bl. 207) gelooft, ‘dat de Apostel niet zoo zeer het sterven in het algemeen, als wel meer bepaaldelijk den marteldood, dien hij voor zich verwachtte,’ [of althans mogelijk ‘achtte] ‘heeft op het oog gehad,’ dan kunnen, meent Rec., ‘de woorden, die paulus bezigt,’ niet ‘algemeen zijn, en’ niet onbepaald ‘toepasselijk op het sterven van iederen waren Christen,’ omdat de toestanden te zeer van elkander verschillen; en hij zou dus niet onbepaald durven zeggen, ‘dat de Christen naar den dood verlangen mag.’ - ‘Wij zijn gewoon,’ zegt spijker, bl. 226, 227, ‘het tegenwoordige leven met eene reis door eene woestijn te vergelijken’; en wat hij er verder te regt bijvoegt, dient, om die wijze van beschouwing zeer te matigen; maar hij had er ook wel mogen bijvoegen, dat de Bijbel ons daarin niet voorgaat, zoo min als het door de gezonde rede gebillijkt wordt; en hier of daar had het ongepaste of althans overdrevene, dat er in het verlangen naar den dood zijn kan, b.v. onder verdriet en lijden, wel mogen aangewezen worden. - Voor het overige is het eene goede, stichtelijke preek, die met eene verrassende wending, genomen uit het oogenblik van scheiding der Christelijke vergadering, eindigt, om hierdoor tot ernstig behartigen van het gehoorde plegtig op te wekken.
Uit den tekst, marc. VI:17-29, doet de inleiding der negende Leerrede al aanstonds, als ex abrupto, het thema op deze wijze kennen: ‘Indien ik, M.H.! boven dit gedeelte der Bijbelsche geschiedenis een opschrift plaatsen moest, hetwelk den zedekundigen inhoud daarvan aanduidde, ik zou er boven schrijven: de heerschappij der zonde’; en dit wordt met eene korte aanwijzing daaruit duidelijk voorgesteld. Na vervolgens in het eerste deel ‘de geschiedkundige bijzonderheden van den tekst herinnerd’ te hebben, wordt in het tweede ‘de heerschappij der zonde in de handelingen en de lotgevallen van de hier vermelde personen’ beschouwd, en wel op deze zeer ge-
{==188==} {>>pagina-aanduiding<<}
paste wijze, in salome, ‘dat de zonde ieder onbewaakt hart inneemt, om in hetzelve hare heerschappij te vestigen’; in herodes, ‘dat zij iederen onstandvastigen strijder overwint, en hem maakt tot haren slaaf’; in herodias, ‘dat zij hare ijverigste dienaars verlaagt tot hare bondgenooten, [zou het niet beter zijn “werktuigen”?] om haar gebied uit te breiden’; in joannes den Dooper en zijne leerlingen, ‘dat zij in hare moedige tegenstanders de bestrijding van hare heerschappij met lijden en rouw vergeldt.’ - Het begin van het eerste onderdeel, dat onverwacht, maar gepast en treffend, dus aanvangt, sta hier tot eene proeve van den stijl: ‘Wie het gewigt der verschillende leeftijden kent, zal niet zonder belangstelling den jongeling en de jonge dochter in het tijdperk van ontwikkeling en bloei gadeslaan. De onbedorven mensch is het schoonst in de jaren der jongelingschap. Geene droevige ervaring heeft hem dan nog terughoudende, verdrietelijk of bekommerd
gemaakt. Het opene gelaat is de spiegel der ziel. Het reine menschelijke gevoel teekent zich in zijne oogen. Hij gelooft, acht en vertrouwt allen. Wat hem omringt, draagt nog de rozenkleur van het Paradijs. Vol van onschuld en vol van hoop treedt hij de wezenlijke wereld in. - ‘Wel u, jongelingen en jonge dochters! als de trekken van dit beeld in u niet worden gemist. Gij smaakt dan eene levensvreugde, waarvan de herinnering uwen ouderdom nog vervrolijken kan. Geniet dit goede des levens! Want het gaat haastelijk voorbij, en eens voorbijgegaan, keert het nimmer zoo rein en onvermengd weder. Wij willen uwe levensvreugde niet verstoren vóór den tijd. Maar wij willen u de jammeren van een schuldig leven besparen. Daarom vermanen wij u, leert de gevaren der zonde kennen! Bewaart uw hart, boven al wat te bewaren is! Geeft u niet zorgeloos aan de ingevingen der zinnelijkheid of de verleidingen der wereld over! Want ieder onbewaakt hart wordt door de zonde ingenomen. Zij vestigt in hetzelve hare heerschappij.’ - ‘Vertegenwoordigt u nog eens de jeugdige salome, op het feestmaal van

{==189==} {>>pagina-aanduiding<<}
herodes! Zij is bevallig en sierlijk getooid. Maar het is de tooi der onschuld niet. Zij munt uit in de kunst, om door haren dans te behagen. Zij is de schrandere leerlinge van hare booze moeder. Van haar heeft zij geleerd, onder het gedruisch der zinnelijke vermaken, anderen te ontgloeijen, zelve koud te blijven; en op list en voordeel bedacht te zijn. Zoo is zij ingewijd in de geheimen der verleiding. Ook heeft zij in de school harer moeder geleerd, zonder blozen eens menschen hoofd op eene (n) schotel te vragen, en die (n) schotel aan te nemen, als een haar waardig geschenk. - Neen! salome is in al haren vorstelijken tooi niet bevallig. Hoort het, jeugdige menschen! Zonder braafheid en onschuld is zij niet bevallig. Hare booze ziel verraadt zich voor iederen verstandigen en braven, en kan zich niet verbergen. De mond, die zoo schaamtelooze taal spreekt, kan niet fraai wezen. De hand, waar het bloed aan kleeft, kan niet bevallig zijn.’ - Op diezelfde practische wijze zou men het tweede en derde punt gaarne behandeld gezien hebben; doch daar bepaalt zich de Redenaar alleen tot de personen der geschiedenis, ofschoon er anders in dezelve stof genoeg was tot dergelijke nuttige aanwending. Mogelijk hadden zelfs de zeer ernstige en gepaste vermaningen, om de heerschappij der zonde in onszelven en anderen te weêrstaan, die in het derde stuk gegeven, en vooral tot jonge lieden treffend gerigt worden, in het tweede nevens de andere kunnen opgenomen zijn: doch, hoe men hierover ook denke, het geheel is een voortreffelijk stuk, dat zijne plaats met groote eere beslaat.
In de Leerrede eindelijk, die ons overblijft te vermelden, de tiende in dezen bundel, wordt de Christelijke kennis van Gods zedelijke reinheid, volgens 1 joan. 1:5-10, beschouwd, en wel eerst derzelver voorwerp, aard en gronden van zekerheid; ten tweede derzelver invloed op de inwendige heiliging des menschen, en ten derde de onmisbare gemoedsgesteldheid, zonder welke die kennis haren heiligenden invloed op ons niet oefenen kan. - Rec. geeft hierbij in bedenking, of de twee laatste

{==190==} {>>pagina-aanduiding<<}
stukken niet te veel in elkander loopen; want indien de invloed dier kennis op den mensch inwendige heiliging is, dan is dit immers met andere woorden op zijne gemoedsgesteldheid; en wat is dan nog weder eene gemoedsgesteldheid, zonder welke zij dien invloed niet hebben kan? De woorden, vs. 7: Het bloed van Jezus Christus, zijnen Zoon, reinigt ons van alle zonde, waarmede hier de behandeling van het tweede stuk begonnen wordt, hangen immers even zeer, als de naastvorige: Dan hebben wij gemeenschap met elkander, van de voorafgaande voorwaarde af: Indien wij in het licht wandelen, gelijk Hij in het licht is. De middelste woorden brengt spijker tot de vereeniging der menschen met God; maar zou het, vergeleken vs. 3, niet zijn, die der Christenen met elkander? - (In welken zin spijker het meent, wanneer hij bl. 302 zegt: ‘Wanneer wij gewoon zijn, het zedelijke kwaad, dat in de menschen is, te aanschouwen, te beoordeelen, te ontleden, worden wij ligtelijk, zoo wij niet op onze hoede zijn, door hetzelve verontreinigd. De Regter, de Geneesmeester, de Godsdienstleeraar mogen hier mijne getuigen zijn,’ - is Rec. niet duidelijk: loopt de Regter gevaar van misdadig te worden, doordat hij de misdaden onderzoekt en daarover vonnist; de Geneesheer, doordat hij somtijds de gevolgen van der menschen zedelijke dwaasheid wegnemen moet; de Godsdienstleeraar, doordat hij op de heerschende ondeugden en gebreken let en ze zoekt te verbeteren??) - Deze kleine aanmerkingen beletten echter niet, dat men hier wederom eene zeer nuttige preek vindt, waarin vooral de drie bijzonderheden van het tweede deel aandacht en behartiging verdienen, namelijk: 1. ‘De kennis van Gods zedelijke reinheid doet ons de zonde verfoeijen, als die ons aan God ongelijkvormig maakt. 2. Zij doet ons naar inwendige reinheid streven, als
die ons voor de gemeenschap met God geschikt doet zijn. 3. Zij deelt iets van de zedelijke reinheid, die in God is, aan onzen geest mede.’ - Nog ééne opmerking ten slotte! Deze Leerrede wordt met eene vermaning in dergelijken vorm, als boven bij de achtste vermeld is, besloten; en

{==191==} {>>pagina-aanduiding<<}
het slot der twaalfde heeft er insgelijks iets van. Met de herhaling van zulke in het oog vallende plaatsen moet men, meent Rec., uiterst spaarzaam zijn, zoo zij niet al hare kracht zullen verliezen: de eerste reis verrassen en treffen zij, althans indien zij goed aangebragt zijn; maar, te dikwijls herhaald, worden het al spoedig loci communes van den Redenaar; ja men bemerkt aldra, dat zij niet altijd gelukkig en natuurlijk aangevoerd, maar gezocht worden, zoo men hem zelfs al niet verdenkt, dat het coups d'éclat zijn, waarmede hij schitteren wil; en hoewel Rec. het laatste hier geenszins beweren of zelfs vermoeden wil, zoo schijnt het hem echter toe, dat genoemde wending in de achtste en tiende Leerrede niet zoo ongezocht en eigenaardig, als in de twaalfde, gebezigd is.
De nieuwheid en belangrijkheid der Leerredenen van een' voor het eerst voor het groote Publiek opgetreden Kanselredenaar heeft ons langer, dan gewoonlijk, bij dezelve doen stilstaan. Moge onze aankondiging, met de mededeeling onzer gedachten daarover, strekken, om dezelve in hare waarde te doen kennen en aan te prijzen, en om aan de voortreffelijke gaven van haren Steller hulde te doen, met den wensch, dat hij daardoor tot volmaking der heilige Welsprekendheid in ons Vaderland, en bovenal tot bereiking van haar verheven en edel oogmerk, het zijne mildelijk bijdrage!


Johannes Huss, een Voorlooper der Kerkhervorming, of de dood voor waarheid en Christendom. Naar het Hoogduitsch. Te Groningen, bij J.B. Wolters. 1840. In gr. 8vo. 118 bl. f 1 - :

Dit geschrift bevat een duidelijk verhaal van de leer en het treurig uiteinde van den bekenden Bohemer johannes huss, die, even als zijn tijdgenoot, hieronymus van praag, (over wien in het laatste hoofdstuk kortelijk iets gezegd wordt) een der genen geweest is, die men te regt voorloopers der Kerkhervorming noemen kan, daar hunne

{==192==} {>>pagina-aanduiding<<}
beginsels en stellingen in de hoofdzaak overeenkwamen met die, welke door luther, zwingli en anderen, eene eeuw later, zijn voorgedragen; een van die merkwaardige Mannen dus, door welke de Voorzienigheid allengs veler oogen voor het licht der Christelijke waarheid geopend, en die voor de gansche Christenheid gezegende gebeurtenis voorbereid heeft. - De Vertaler heeft derhalve iets nuttigs gedaan met dit stuk in onze taal over te brengen, waarin reeds meer zulke monographiën van de Hervormers en hunne voorgangers bestaan. Daar het niet voor Geleerden geschreven werd, heeft hij met reden alle geleerde aanhalingen en twee Latijnsche bijlagen weggelaten, en ‘in het eerste hoofdstuk de korte schets van de verbastering der Christelijke Kerk, en van de toenemende heerschappij der Paussen, met eenige weinige trekken vermeerderd,’ en hierdoor, zoo het schijnt, den wensch des Recensents in de Alg. Kirchenzeitung van 1839, Literaturblatt, No. 95. s. 763, vervuld, dat ‘de Schrijver den lezer wat meer hadde willen orienteren.’ - Voor een uittreksel is dit werkje niet wel vatbaar, of Referent zou, gelijk zijn Hoogduitsche Collega, den vooraan geplaatsten inhoud der negen hoofdstukken moeten overschrijven; doch hij meent, dat het onderwerp zelf zich zijnen landgenooten genoeg als nuttig zal aanprijzen: en gelijk die Duitscher de bekendwording van zulke geschriften met den geest des tijds overeenkomstig te zijn aantoont, zoo meent hij met hetzelfde oogmerk met den Vertaler kortelijk te mogen zeggen: ‘Het voorbeeld van die Mannen kan ook in onze dagen, waarin nog zoo velen, ook buiten de Roomsche Kerk, het gezag van menschelijke leeringen en bepalingen op den troon willen plaatsen, niet genoeg worden aangeprezen.’


Toevallige Gedachten van een' Evangelisch-Luthersch' Regtsgeleerde over de vraag: Op welk eene wijze men naar het Rijk Gods trachten moet? Alle redelijke zielen, onder het algemeene Christendom, tot nader on-
{==193==} {>>pagina-aanduiding<<}
derzoek dienstig. Uit het Hoogduitsch vertaald en met Aanteekeningen vermeerderd door G. de W. van Lakerveld Kellermann. Te Gorinchem, bij A. van der Mast. 1840. In gr. 8vo. 47 bl. f : - 50.

Dit werkje kwam in het oorspronkelijke reeds in het jaar 1746 in het licht, en behoort tot zoodanige ascetische schriften, welker lezing en overdenking wij ook in onze dagen nuttig oordeelen. Immers zoo lang er zijn onder de belijders van het Christendom, ‘die de paarden achter den wagen spannen, en het eerst en boven alle dingen, naar eer, rijkdom en een lekker leven, of naar eene nering in de wereld trachten en streven, en die zich bij hun geloof, hetwelk slechts in losse gedachten en veel praten bestaat, stijf en vast inprenten, dat het Hemelrijk of de eeuwige zaligheid hun onder de zoogenoemde verdiensten van christus ter eeniger tijd stellig als eene toegift bij hunne eer, rijkdom en bij hun lekker leven of bij hunne zorgvolle nering zal toegeworpen worden,’ is het niet ongepast, den zoodanigen te doen gevoelen, hoezeer hun gedrag in strijd is met de les en de belofte van jezus: Zoekt eerst het Koningrijk Gods en zijne geregtigheid, en alle deze dingen zullen u toegeworpen worden. De naïve en tevens ernstige toon, door den Schrijver gebezigd, is geschikt tot overtuiging en tot bestrijding van heerschende vooroordeelen. De lezing van het boekje zal voorzeker aan onze Christelijke landgenooten van alle gezindheden stof opleveren tot nuttige overdenking.
Wij wenschen den jeugdigen Vertaler, die gedurende eene ongesteldheid, die hem in andere studie verhinderde, dit werkje vertaalde, eene gelukkige herstelling toe, en twijfelen niet, of voortgezette beoefening der godgeleerde wetenschappen zal hem de op bl. 36 in de aanteekening geplaatste bespiegeling over adam's val nog nader doen toetsen; in welke verwachting wij onze bedenking tegen het aldaar beweerde zullen terughouden.






{==194==} {>>pagina-aanduiding<<}

Over den invloed van het gevoel voor het schoone op de zedelijke volmaking des menschen, door S.P. Scheltema, Stads Geneesheer te Arnhem. Te Arnhem, bij G. van Eldik Thieme. 1840. In gr. 8vo. 87 bl. f 1 - :

Wij ontmoeten hier wederom den Schrijver over het Instinct (zie Vaderl. Letteroef. 1840. No. X. bl. 414), ditmaal echter op den titel zonder bijvoeging van: Lid van niet één geleerd Genootschap te zijn. Zoo hij zulks sedert niet meer schrijven kon, dan ware het misschien het natuurlijkste geweest, thans op den titel, achter Stads Geneesheer, te laten volgen: Lid van één geleerd Genootschap. Doch daar wij hiermede onbekend zijn, zullen wij ons in geene gissingen verdiepen. Even min zullen wij gissen naar het motief des geschrifts. De Schrijver zegt in een kort Voorberigt, waarin hij spreekt van den ongenoemden Recensent in de Letteroefeningen, (waarom ‘den ongenoemden?’ dit is toch in deze en andere Maandschriften zoo gebruikelijk, dat het tegendeel veeleer melding verdiende), hij zegt al wederom geen motief te hebben mede te deelen. Wij willen ons dan in deze privaatzaken niet verdiepen. Het boekje, minder overladen met aanhalingen dan de vorige brochure, is hoofdzakelijk gerigt tegen de zedelessen en zedelijke voorschriften, waaraan de Schrijver weinig kracht toekent. Alles komt meer aan op zedelijk gevoel; dit moet in deszelfs oorspronkelijke kracht bewaard en gehandhaafd worden tegen eenzijdige verstandsontwikkeling. De redeneertrant is ver verwijderd van hetgeen de Engelschen close reasoning noemen, en daarom moeijelijk te volgen en te analyseren. Alles wordt besloten met een gedicht van bürger, waarvan wij de schoonheid niet zoo levendig gevoelen, of het zou in den regel moeten zijn:

‘Und der Sammler von Lumpen, aus denen nimmer ein Blatt wird.’ 


Wij zullen overigens niet ontkennen, dat de Schrijver hier

{==195==} {>>pagina-aanduiding<<}
en daar eenen zeer eigenaardigen stijl bezit: zoo als waar hij tegen kinderboekjes op de scholen te velde trekt (bl. 85): ‘Behalve dat deze verhalen doorgaans tot de allerlafste behooren en derzelver opstellers miserabele broodschrijvers en courantiers of zoogenoemde romantische kindervrienden zijn, die denken, dat zij, door op een' doucereusen toon te piepen, den juisten kindertoon gevat hebben, of die, door de domste uitvallen, meenen zeer naïf te zijn.’ Men ziet het, dat de Schrijver hier warm wordt!
De aanhaling, bl. 52:

‘Und was der Verstand der Verständigen nicht sieht, 
Das übet in Einfalt ein kindlich Gemüht.’ 


is niet uit bürger, gelijk de Schrijver zich meent te herinneren, maar uit ‘Die Worte des Glaubens’ van schiller, en de eerste regel, waarvan het metrum anders ook niet goed zoude zijn, luidt aldaar:

‘Und was kein Verstand der Verständigen sieht.’ 


En hiermede bevelen wij het boekje der aandacht van allen, die in dergelijke lectuur smaak vinden. Zoo wij hen, die, alle dingen beproevende, het goede wenschen te behouden, op eenige gevaarlijke plaatsen in dit boekje opmerkzaam maakten, vreezen wij, dat de Schrijver ons, in een volgend geschrift, onder het getal der doucereuse piepers zoude opnemen. Het blijve dan hierbij!


Geschiedkundige Aanteekeningen betrekkelijk het Slot Loevestein. Met Platen en Kaarten. Te Gorinchem, bij H. Horneer. 1840. In gr. 8vo. 122, 88 bl. gecartonneerd. f 4-80.

Ofschoon de sterkte Loevestein slechts een klein puntje beslaat op de kaart van Nederland, neemt zij echter geene onbelangrijke plaats in deszelfs geschiedenis. Herman de ruyter, de slagtoffers van de rampzalige gebeurtenis-
{==196==} {>>pagina-aanduiding<<}
sen der jaren 1618 en 1619, inzonderheid huyg de groot en zijne edele gade en voortreffelijke dienstbode, zijn namen, welker herinnering zich van zelve aan dien van Loevestein verbindt. Deze gedachte bewoog de Heeren c.g. boonzajer, Notaris te Gorinchem, en j.g.w. merkes, Kapitein-Ingenieur, Adjudant van Z.M. den Koning, eene geschiedkundige beschrijving dier sterkte in het licht te zenden. Na eene aanwijzing van hare ligging, stichting en inwendig voorkomen, waarin men de pen van den militair niet onduidelijk bemerkt, volgt een geschiedkundig overzigt van de belegeringen, welke Loevestein heeft ondergaan, waarbij natuurlijk vooral het heldenfeit van herman de ruyter ter sprake komt, en de vaderlandsche Romance, in haar geheel medegedeeld, waarin tollens dit, zoo als hooft het noemt, ‘dapper stuk en van geweldighen naadruk, hadd' het hem niet meer aan fortuyn, dan aan list en stoutheit ontbrooken,’ bezongen heeft. Het uitvoerigste gedeelte des werks is de bijzondere geschiedenis, voornamelijk met betrekking tot aanzienlijke staatsgevangenen, die naar Loevestein zijn overgebragt. Veel van hetgeen vooral den grooten hugo en zijne ontvlugting in den boekenkoffer aangaat, is natuurlijk van algemeene bekendheid. Veel is er ook, dat niet dan zeer van ter zijde op Loevestein betrekking heeft, zoo als de geslachtlijsten van herman de ruyter en van prouning, den
bevelhebber van het Slot tijdens de ontkoming van de groot; men zal het echter hier niet zonder genoegen aantreffen; de een stelt in het eene, de ander in het andere meer belang. Zoo is het ook met het plaatwerk. Alleen het gezigt op Loevestein, het situatiekaartje, en de platte grond hebben eene eigenlijke betrekking op de sterkte, die het onderwerp van het werkje uitmaakt; de portretten van de groot en zijne echtgenoot, de afbeelding van het poortje in daatselaar's huis, waardoor de groot met zijnen medgezel in metselaarsgewaad vertrekt, van de geschilderde glazen mede in dat huis, en van den gedenkpenning op het ontkomen van den grooten man, zullen een aangenaam toevoegsel geacht worden, evenzeer als

{==197==} {>>pagina-aanduiding<<}
het facsimile eens briefs van hem aan den Koning van Frankrijk; de afbeelding van zijn drinkglas, eerst uit alkemade medegedeeld, komt later op een afzonderlijk plaatje verbeterd voor, hetgeen minder wèl staat. Ook het gedenkteeken voor paulus wirtz in de oude Kerk te Amsterdam, mede afgebeeld, heeft in zooverre betrekking op het onderwerp, als deze Veldmaarschalk de sterkte in 1672, met loffelijken moed en gunstig gevolg, tegen de Franschen verdedigd heeft.
Van de bijlagen zijn sommige meer, andere minder algemeen belangrijk; tot de laatste brengen wij b.v. de uittreksels uit oude brieven, hier bijgebragt, alleen omdat Loevestein er in genoemd wordt; den wettigen afstandswijzer tusschen Loevestein en de voornaamste (meest garnizoens-) plaatsen des Rijks, en derg. Tot de eerste, daarentegen, de nalezingen op het in den tekst gestelde. De lijst van platte gronden en afbeeldingen van het slot toont, dat den Schrijveren weinig onbekend is gebleven van hetgeen tot hun onderwerp betrekking had. Hetzelfde laat zich zeggen van de lijst der boekwerken, die ‘opzigtens het slot Loevestein en deszelfs geschiedenis kunnen worden nageslagen en voor dit werkje meerendeels zijn geraadpleegd.’ Bij zooveel echter, als hier voorkomt, bevreemdde het ons, geene de minste melding gemaakt te vinden van dit Tijdschrift, waarin toch niet alleen, om van andere tot Loevestein niet regtstreeks betrekking hebbende bijzonderheden te zwijgen, het een en ander (1831, Meng. bladz. 646) over de ontvlugting der gevangene Remonstrantsche Predikanten voorkomt, maar ook (1822, Meng. bladz. 18) met vaderlandsch gevoel een bezoek op het slot door onzen warmen Vaderlander w.h. warnsinck, bz. verhaald wordt.
Van de gedichten van vroegeren en lateren tijd, op Loevestein of deszelfs helden betrekking hebbende, worden de meeste aangehaald of ook medegedeeld. Het speet en verwonderde ons, het fraaije vers van wijlen den Hoogl. simons aan Loevestein, beginnende:

{==198==} {>>pagina-aanduiding<<}


‘Zijt mij gegroet, gij oude muren, 
Aan Merwe, Maas en Waal gebouwd,’ enz. 


voorbijgegaan te vinden.
Indien de kundige Schrijvers aan het geheel eenen meer behagelijken vorm hadden gegeven, zou het boek ongetwijfeld tot algemeene lectuur geschikter zijn geworden, en de Uitgever zich meer debiet van dit vrij kostbare (schoon voor hetgeen gegeven wordt niet te kostbare) boek mogen beloven, dan, vreezen wij, nu het geval zal zijn.





Mr. Petrus Hofstede, Commandeur van de Orde van den Ned. Leeuw, Oud-Gouverneur van Drenthe, Staatsraad in buitengewone dienst, Curator van 's Lands Hoogeschool te Groningen, Directeur van de Hollandsche Maatschappij van Wetenschappen te Haarlem, Honorair Lid van de Maatschappij van Weldadigheid, in zijn Leven en Werken, door Dr. H.J. Nassau. Lid van het Prov. Utrechtsche Genootschap van Kunsten en Wetenschappen, van de Maatschappij ter bevordering der Opvoeding te Athene, en van het Archeologische Genootschap, mede aldaar.

Leven is handelen;


Waakzaamheid, vaderlandsliefde.
Te Koevorden, bij D.H. van der Scheer. 1839. In gr. 8vo. 46 bl. f 1-50.
Deze levensschets is meer bepaald belangrijk voor hen, die als bewoners van Drenthe, of door eenige andere omstandigheid, tot den Heer hofstede in betrekking hebben gestaan, voor wie het dus aangenaam is des mans gedachtenis door een gedenkstuk als het onderhavige aan de vergetelheid ontrukt te zien, en door wier medewerking, blijkens de lijst der inteekenaren, dan ook de uitgave gemakkelijk tot stand kwam. Nogtans zouden wij onregt doen aan des Schrijvers arbeid, indien wij hem de getui-
{==199==} {>>pagina-aanduiding<<}
genis niet gaven, dat hij van de stof, die te behandelen viel, zoodanig gebruik heeft gemaakt, dat men, zonder tot het getal te behooren van diegenen, voor wie het werkje eigenlijk bestemd is, hetzelve met genoegen zal lezen. Voor de geschiedenis en beschrijving van het genoemde landschap ontmoet men hier veel wetenswaardigs; terwijl de Schrijver de gelegenheid, wanneer die zich aanbiedt, met ijver waarneemt, om de eer van het gemeene vaderland, zoo als hij Nederland noemt, te handhaven, gelijk onder anderen blijkt uit het volgende: ‘Ziet, Mijne Heeren, als gij daar zit op den Drachenfels of Niederwald, en het herdenken aan de lucht uwer burgwallen en grachten, aan de eentoonige weiden, aan den “kaasreuk” en den veendamp van uw. Vaderland, het genot der schoone natuur om u heen stoort: slaat dan, bedaard, het oog op de hutten der arme wijngaardeniers en landbouwers om u toe, uit welke morsigheid en armoede alle gedachte aan veredelde levensgenietingen verbannen; en prent u dan vast in het geheugen, dat het genot dier heerlijke natuur voor u, voor een goed deel, rust op de welgevulde goudbeurzen, die u ruimen overvloed van meer stoffelijk genot geven, en nog daarenboven den Rhijnlander, jaar op jaar, als een milde regen besproeijen. Die beurzen nu zijn niet gevuld op Nonnenwerth, noch aan den waterval te
Schaffhausen, maar in de koopsteden, op de kaas- en botermarkt van uw plat, prozaïsch Vaderland; het zijn de vruchten uwer polders en veenderijen, uwer schorren en uiterwaarden. Ligchaam en geest maken met elkander den mensch, en, zonder tijdelijke welvaart, wordt het hoogere zielgenot terstond oneindig lager gespannen, om spoedig geheel te versterven.’ Deze proeve zal, vertrouwen wij, onze getuigenis staven, dat de stijl en de taal zoodanigen zijn als men die van den vaderlandlievenden Schrijver mag verwachten. Dat hij, na de breede lijst der waardigheden van wijlen den Heere hofstede, ook de lidmaatschappen van twee, drie Genootschappen, welke men hem gegeven heeft, op den titel zet, geschiedt al-
{==200==} {>>pagina-aanduiding<<}
leen uit erkentelijkheid. De Schrijver zegt dit. Waarom zouden wij het niet gelooven? Hony soit qui mal y pense.






Gedachten van Blaise Pascal over den Mensch, vertaald uit zijne ‘Pensées sur la Réligion’ etc. en met Aanmerkingen voorzien door R. Posthumus, benevens eene Levensschets van dien beroemden Geleerde. Te Groningen, bij J. Oomkens. 1839. In gr. 8vo. XLVIII en 196 bl. f 2 - :

Een gedeelte van een oud Fransch boek, in een nieuw Nederlandsch gewaad, dat hetzelve zeer wel waardig is, en dat er wederkeerig zeer goed aan past! In eene lezenswaardige Voorrede, die wij den Lezer wel willen verzoeken niet, gelijk wel eens het geval is, over te slaan, spreekt de Heer posthumus, Predikant te Waaxens in Friesland, over de belangrijkheid der kennis van den mensch en van onszelven tot voortgaande volmaking, over het daartoe nuttige van deze Gedachten van pascal, en over hetgene, dat hij aan deze uitgave van dezelve gedaan heeft, namelijk door ‘zijne deels ophelderende, deels bepalende aanmerkingen, met eene kleinere letter, onder iedere §, bij de gedachten van den diepdenkenden Wijsgeer te voegen.’
Hierop volgt eene Levensschets van dien grooten Wiskundige, maar ook ‘regtzinnigen en waarlijk vromen Katholijken Christen uit de 17de Eeuw in Frankrijk; voor verre het grootste gedeelte, met de noodige bekortingen, eene getrouwe overbrenging van bossuet's schoon gestelde Verhandeling, Discours sur la vie et les ouvrages de pascal,’ waaruit men den Man in zijne wetenschappelijke en zedelijke waarde leert kennen.
De hier opgenomene Gedachten over den Mensch zijn onder de volgende rubrieken geplaatst: Verbazende tegenstrijdigheden, welke in de natuur des menschen, ten opzigte van de waarheid, van het geluk en meer andere zaken, gevonden worden, als eene inleiding op het volgende, waarin, na eene algemeene voorstelling van den mensch, over deszelfs grootheid, verwaandheid, zwakheid en ellende, gehandeld wordt, (bl. 1-74.) Hierop volgen Zedekundige Gedachten, (bl. 75-111) Gedachten over den dood, getrok-
{==201==} {>>pagina-aanduiding<<}
ken uit eenen brief van pascal, geschreven ter gelegenheid van het afsterven van zijnen Vader, (bl. 112-139) en eindelijk Gemengde Gedachten, (bl. 140-196.) - Over het geheel is de keus Ref. gelukkig voorgekomen; en er is weinig van belang, dat hij weggelaten zou wenschen, of het moest het een en ander zijn onder de rubriek Gedachten over den dood enz., waar de voorstelling van pascal dikwijls vrij duister en zonderling is, en posthumus wel veel gedaan heeft, om ‘de schors wel van de kern, den vorm en de uitdrukking van den inhoud te scheiden,’ maar nogtans ware welligt eenige bekorting van pascal's woorden nog beter geweest. - Voor het overige acht Ref. het niet noodig, die oude Gedachten, maar die zoo veel degelijk goeds en altijd bruikbaars hebben, en zich ook niet zelden door kracht of verhevenheid van stijl aanbevelen, nu nog te beoordeelen; en waar dit al voegzaam en nuttig mogt kunnen geschieden, daar heeft posthumus hem het werk zoo goed uit de hand genomen, dat hij er over 't geheel wel in kan berusten en zich mede vereenigen,
of althans niet noodig vindt bij eenig verschil opzettelijk stil te staan. 's Mans aanmerkingen toch toonen eenen liberalen, Christelijken, hoog practischen geest, en dienen, om het door pascal gezegde uit te breiden en te bevestigen, of nader te bepalen en te wijzigen, of om hetgene, dat hij, naar het zwakkere licht van zijnen tijd, nog duister inzag, bij het licht van meer gevorderde Bijbel- en Godsdienstkennis der latere dagen, op te helderen, en voor elk' redelijk denkend' Christen bevattelijk en nuttig te maken. Ref. durft dus dit boek, als een geschrift van goede gehalte en blijvende waarde, welks Auctor en Commentator elkander wederkeerig waardig zijn, en dat door des laatsten arbeid gewonnen heeft, gerustelijk aanprijzen. - Iets uit hetzelve ter proeve willende geven, zou hij, zonder lang te zoeken, de algemeene voorstelling van den mensch, bl. 16-22, hiertoe kunnen gebruiken; maar de uitgebreidheid veroorlooft het niet, en hij bepaalt zich dus, zonder het daarom in allen deele voor het voortreffelijkste te verklaren, tot § 31, 32 van de gemengde Gedachten: ‘Het verstand,’ zegt daar pascal, ‘heeft zijne orde, die grondbeginsels en betoogingen volgt; het hart heeft eene andere. Men bewijst het niet, dat men bemind moet worden, met de oorzaken der liefde te ontwikkelen: dit zoude belagchelijk zijn. Jezus christus en de heilige

{==202==} {>>pagina-aanduiding<<}
paulus volgden meer de orde van het hart, welke die der liefde is, dan die des verstands, want hun hoofddoel was niet, om te onderwijzen, maar om te verwarmen. Sint augustijn deed ook alzoo. Deze orde bestaat vooral in de uitbreiding over ieder punt, dat in verband staat met het doel, om altijd daarop te wijzen.’ En hierop laat posthumus volgen: ‘Ubi caritas est, claritas est,’ zegt hugo ‘s. victoris, een middeleeuwsch Fransch Geestelijke, in zijn werk, de Sacramentis, Lib. II, Part. 13, Cap. II, dat is: Waar liefde is, is licht.’ De ware liefde verlicht door ‘te verwarmen, want zij is, naar het Evangelie, geene wilde en oogenblikkelijke aandoening, die als een zomerkoeltje voorbijgaat, noch ook eene hevige en buitensporige opwelling des gemoeds, die tot allerlei inbeeldingen, gezigten en onzinnigheden overslaat, maar eene verlichte en vrije denkwijze, die zich in een liefderijk en deugdzaam leven openbaart. - Hij, die God in den zin van jezus zal beminnen, moet Hem als hemelschen Vader kennen: hij, die zijne medemenschen in den geest des Christendoms zal liefhebben, moet in hen “Gods geslacht” eerbiedigen. Het is hier in den hoogsten zin waarheid: “Onbekend maakt onbemind.” Deze liefde is het hooge doeleinde des Christens: alles moet hem dat nader brengen; alles, wat hem daarvan verwijdert, is onchristelijk: zonder liefde is al ons weten niets; en zij is de geest en het leven der ware deugd. Jezus en paulus drongen zoo sterk op haar aan, omdat in haar het “al” en het “eene noodige” der menschen ligt. Zij geven geen leerstelsel, geen aaneengeschakeld geheel van zekere stellingen, zoo als later de Godgeleerden deden, 700 als zelfs Sint
augustinus, die door zijne ongegronde leer nopens de bedorvenheid der menschelijke natuur niet sterk opwekte tot warme menschenliefde, gedaan heeft. Jezus en paulus, en de eerste boven alles, werkten op de opwekking van die kiem van Goddelijkheid in ons menschen, door verwarmende lichtstralen van den Vader der lichten in het menschelijk gemoed te laten vallen. De Meester wilde zekerlijk meer verwarmen als (l. dan) “onderwijzen,” zoo als pascal met regt zegt, meer verwarmen door onderwijs, naar ieders vatbaarheid: hij laat God in zijn' persoon, in zijne woorden en leven, aan ons zien, zonder geleerd schijnende beschrijvingen van Hem te geven,’ enz. - ‘Men ver-
{==203==} {>>pagina-aanduiding<<}
beeldt zich,’ zegt pascal in de volgende §, ‘plato en aristoteles gewoonlijk in groote mantels, en als personen, die altijd even statig en ernstig waren. Het waren brave menschen, die even als anderen met hunne vrienden lachten en vrolijk waren. En toen zij hunne wetten en verhandelingen over de Staatkunde zamenstelden, geschiedde dit al spelende en om zich te verlustigen.’ (? !) ‘Dit was het minst wijsgeerige en minst ernstige gedeelte van hun leven.’ (?) ‘Het wijsgeerige deel huns levens was eenvoudig en gerust te leven.’ Hierbij voegt posthumus het volgende: ‘Ja, pascal! de ware Wijsgeeren droegen zeer zelden den wijsgeerigen mantel: deze ware hun te lastig geweest, want zij gevoelden, dat zij menschen waren. Jezus christus droeg hem nimmer, en daarom herkent men Hem als den Zoon Gods en den Zoon des menschen. O, het ware goed geweest, dat zijne geleerde leerlingen niet zoo vele pogingen aangewend hadden, om Hem dien mantel om te hangen, welk fatsoen men er dan ook aan zocht te geven! Maar, gelukkig! de Meester heeft
hem telkenmale weder afgeworpen; Hij wilde den mensch niet in den mantel verhullen; hiertoe was Hij te menschelijk. Ik wenschte, dat men jezus meer menschelijk voorstelde, en daardoor nader met ons menschen in gemeenschap bragte; Hij zoude daardoor grooter en Goddelijker worden voor ons, en tot ons heil weldadiger werken op ons. De Heer is voor mij nergens grooter, dan te midden der kinderen, die Hij op zijnen schoot en in zijne armen neemt, om hen zegenend aan den hemelschen Vader aan te bieden. Ik zie Hem nergens Goddelijker, dan daar Hij blijde is met den blijden, een' traan laat vallen bij het graf van zijnen vriend lazarus, voor zijne vijanden om vergeving bidt, en zijne Moeder aan de zorg van zijnen vriend joannes aanbeveelt,’ enz.





Beknopt geschied-, aardrijks- en fabelkundig Woordenboek der classieke oudheid, voor ongeletterden, door J.H.A. Weytingh, Phil. Theor. Mag. Litt. Hum. Doct., Rector der Latijnsche Scholen te Harlingen. 1ste en 2de Aflevering. Te Amsterdam, bij Weytingh en van der Haart. 1840. In gr. 8vo. 128 bl. f 1-20.


{==204==} {>>pagina-aanduiding<<}

Het ontbreekt in onze taal niet aan Woordenboeken, waarin men het meeste, algemeenst nuttige en noodige van hetgeen het onderhavige werk bevatten zal vinden kan; maar dat zijn werken, waarin nog veel meer is opgenomen; ze zijn dus te omslagtig en kostbaar voor dengenen, die enkel verlangt, zich de eigennamen en derg., in de klassieke Schrijvers voorkomende, te vinden opgehelderd. Men kan wel vragen, wie deze zijn, voor wie eene Nederduitsche Bibliotheca classica behoefte is; maar dit en de gansche bedenking valt ten deele weg, wanneer men, de lijst van inteekenaren ziende, bemerkt, dat bijna 200 exemplaren van dit werk begeerd werden.
De titel wijst duidelijk genoeg aan, wat men hier te wachten hebbe. Het is ongeveer in het Nederduitsch, hetgeen in het Latijn het werk is, welks titel wij zoo even noemden. Aldus schijnt het oorspronkelijke voornemen des bewerkers geweest te zijn; later evenwel heeft hij besloten, ook de verklaring er bij te voegen van benamingen en kunsttermen, voor zoo verre die van het Grieksch en Latijn afkomstig zijn. Hierdoor is evenwel de eenheid van het werk geheel gebroken, en zal een andere titel voor hetzelve noodig zijn. Het werk komt nu nader aan een zoogenoemd Conversations-Lexicon; en, heeft de Schrijver deze verandering gemaakt, ‘ten einde het werk nog meer van algemeen nut te doen zijn,’ wij kunnen niet nalaten te zeggen, dat het door nog meer bijvoegingen nog algemeener nuttig had kunnen worden; intusschen hij belooft, dat die verklaringen niet veel zullen bezwaren, en in zooverre hebbe men er vrede mede.
Zonder al te uitvoerig te worden, kunnen wij de acht vellen druks, die het Woordenboek tot het Art. apollonius brengen, niet doorloopen. Zulks behoeft ook minder. Wij zullen ons tot de eerste bladzijden bepalen, eene enkele opmerking uitgezonderd, die wij onder het verder lezen maakten.
In het algemeen zij gezegd, dat de aanmerkingen, die wij maken, niets ontnemen aan ons gevoelen nopens het verdienstelijke van den arbeid des Schrijvers. Dat het gestelde nopens historische, geographische en mythologische namen doorgaande juist is, laat zich van den Doctor der oude Letteren verwachten. Deze verdienste heeft ook meestal de Bibl. class.; vandaar dat deze en de Heer weytingh dik-
{==205==} {>>pagina-aanduiding<<}
wijls in eene verschillende taal hetzelfde zeggen, en het allereerste artikel der laatste met de eerste woordelijk overeenkomt. Dit is echter niet altijd het geval, en wij willen niet zeggen, dat de Heer weytingh slechts uit dat andere Woordenboek zou gecompileerd of vertaald hebben; maar juist omdat wij van het tegendeel overtuigd zijn, spijt het ons, hier en daar het blijk er van te bespeuren.
Ook moeten wij zeggen, in de eerste bladen verscheidene artikelen gemist te hebben, die wij er stellig hadden gedacht te zullen vinden. Wij noemen: Aba; Abacene; Abana; Abarus; Abderus; aberratie; Abradates; abrupt; Absarus; absolutie; Acamas; Acarnania; acceptatie; Achaja; Acratus; acrobaat; ad-interim en meerderen. Gaarne geven wij toe, dat, indien men niet onbepaald alles wil opnemen, de keus moeijelijk is; maar onder de bovengenoemde woorden zijn er toch verscheidene, die de Heer weytingh ons gaarne zal toegeven, dat niet ontbreken moesten.
Bij het over het geheel juiste is toch van enkele artikelen eene verkeerde verklaring gegeven. Wij brengen wederom uit de eerste bladzijden twee voorbeelden bij: ‘Ab intestato. Erven ab intestato is: als wettig erfgenaam eene nalatenschap verkrijgen, over welke door geen geldig testament beschikt is.’ Beter en vollediger ware dit aldus gesteld: ‘Eig. zonder testament gemaakt, of te zijnen behoeve verkregen te hebben; ab intestato sterven, is dus: overlijden, zonder door eene wettige uiterste wilsbepaling over zijne na te laten goederen te beschikken. Erven ab intestato is: als wettig’ enz.
‘Anachronisme. Een misslag tegen de tijdrekening.’ Niet alleen tegen de tijdrekening. Die b.v. Leyden van het beleg in 1574 door stoombooten liet ontzetten, zou een anachronismus begaan. Men zie de meeste Pseudo-historische Romans.
Grondig, dat spreekt van zelf, kan in het bestek van zulk een Woordenboek geene wetenschappelijke terminologie worden ontvouwd, noch leerstelsels ontwikkeld. Met dat al ontaarde in het vervolg des werks het vermijden hiervan in geene oppervlakkigheid! Hiervan is niet vrij te spreken het Artikel: Achromatisch: ‘Kleurloos. Wanneer op sommige verrekijkers lichtstralen vallen, ontstaan er veelkleurige randen. Dolland (o) vond verrekijkers uit, die dit niet hebben, en daarom achromatische genoemd worden.’ Ieder deskundige ziet van deze verklaring de oppervlakkigheid in.
De ons geheel onbekende Schrijver zou het verkeerd be-
{==206==} {>>pagina-aanduiding<<}
grijpen, wanneer hij onze aanmerkingen aan vitlust of betweterij toeschreef. Enkele wenken te geven, die hem in het vervolg welligt dienstig konden zijn, was ons eenige oogmerk; en wij zullen er ons over verblijden, wanneer het nut beantwoordt aan het doel van den Schrijver.
Stomheid, in het artikel Amphistides, moet domheid zijn; eene blijkbare schrijf- of drukfout. De correctie is anders zuiver, en de uitvoering goed.





Selecta principum poëtarum recentiorum e diversis populis atque aetatibus carmina latina. Collegit et de vitis poëtarum pauca monuit P. Bosscha. Amstelodami, apud L. van der Vinne. 8vo. maj., pag. XIV et 141. f 1-50.

De Hoogleeraar bosscha begint zijne Voorrede met droeve klagten over het verval der studie van de oude Grieksche en Latijnsche literatuur. Of er zóó veel reden bestaat, om in ons vaderland over dat verval te klagen, komt Rec. twijfelachtig voor. Er blijven aan onze Akademie nog altijd jongelieden, die prijs stellen op de beoefening der klassieken; en menige akademische Dissertatie, ook in de laatste jaren uitgegeven, kan daarvan ten bewijze strekken. Maar voorondersteld, dat de klagt geheel gegrond is, dan grijpt de Hoogleeraar een zonderling middel aan, om den lust der studie van de Ouden te hernieuwen. Dat er onder de nieuwere Latijnsche Dichters gevonden worden, die naam hebben gemaakt en lof verdienen, is zeker; maar hunne poëzij is toch altijd slechts navolging; het is gebruik maken van eene doode taal; en de hoogste lof, die er is te behalen, is deze, dat men zoo na mogelijk nadert tot de zuiverheid, den trant der Dichters uit den besten tijd der Latijnsche letterkunde. De nieuwere Latijnsche Dichter doet als 't ware afstand van alle latere ontdekkingen, uitvindingen, kundigheden, waarvoor de bestaande taal hem geene woorden geeft, en waarvoor hij geene woorden mag smeden; en het eenige, wat hem daarbij overschiet, is, alle kunst in het werk te stellen, om door omschrijvingen enz. zich althans eenigzins te helpen. Het komt Rec. dus voor, dat, indien de beoefening der oude letteren wordt verwaarloosd, de uitgave van stukken van nieuwere Latijnsche Dichters de verwaarloozers niet tot bekeering zal brengen, en dat tot dit

{==207==} {>>pagina-aanduiding<<}
einde eene aanwijzing van de schoonheden der meesterstukken der oudheid zelve meer dienstbaar zoude zijn. Rec. verwacht dan ook van dezen bundel in dit opzigt weinig heil.
Iets anders is het, of het niet voor de liefhebbers der Latijnsche Muze een aangenaam geschenk kan zijn, eene bloemlezing van de beste stukken uit de nieuwere beoefenaars der Latijnsche poëzij te ontvangen; en uit dit oogpunt verdient het werk van Professor bosscha ongetwijfeld goedkeuring. Vindt het genoegzamen bijval, zoo zal hij het vervolgen. Wij vinden hier stukken uit de eerste tijden na de herleving der letteren, toen de Latijnsche taal in Italië nog de taal was, die bijna uitsluitend geschreven werd. De keuze komt Rec. over het algemeen gelukkig voor. Vegius, de beide stroza's, politianus, pontanus, augurellus, naugerius, molsa, sannazarius, castilion, vida, fracastorius en flaminius zijn de meer en minder beroemde namen, die wij in dit eerste Stukje vinden. Korte, zeer korte en drooge berigten aangaande het leven van elken Dichter gaan telkens de verzen vooraf. Ook de zeer zeldzame noten zijn onbeduidend; en het werk van den Heer bosscha is waarlijk niet veel meer dan keuze en schikking geweest. Of er genoeg liefhebbers zullen zijn, die dit boek aftrek zullen bezorgen, is zeker twijfelachtig; maar ook uit het ontoereikende aantal daarvan zou men nog niet kunnen besluiten tot minder belangstelling in de oude letteren.






Bekroonde Stukken door de Antwerpsche Rederijkkamer de Olijftak, ter gelegenheid van de plegtige inhuldiging van het Standbeeld van P.P. Rubens, den 15 Augustus 1840. Antwerpen. Drukkerij van Jos. M. Jacobszoon. 1840. In gr. 8vo. f: - 75.

Gelijk ieder land en volk, dat zijne groote en beroemde mannen vereert, gaarne derzelver roem en nagedachtenis aan de late nakomelingschap ziet overgebragt, zoo verlangde ook België de eer en kunstluister der Schelde-stad te verheerlijken, door de nagedachtenis van den wereldberoemden Schilder, wiens levens- en schilderszon, vóór twee eeuwen, binnen hare muren, werd uitgedoofd, door welsprekendheid en dichtkunst, door graveerstift en beitel te huldigen. Bekend is het, welke feesten en plegtigheden het stedelijk be-
{==208==} {>>pagina-aanduiding<<}
stuur der stad Antwerpen bij programma verordende, om het tweede eeuwfeest ter eere van rubens te vieren; waaronder dan ook, op den 15 Augustus, de uitdeeling der prijzen aan rubens lofverkondigers zoude plaats hebben.
Die uitdeeling zoude geschieden van wege de Rederijkkamer de Olijftak, die, ter vereeuwiging van den Schildervorst, aan alle Nederduitsche letteroefenaren uitnoodigingen had gedaan, om, gelijk de Geheimschrijver der Kamer, in zijne Redevoering voor deze bekroonde stukken, zegt, ‘den grooten man naer waerde te bezingen en zijnen lof door den mond der welsprekendheid te doen uitgalmen.’ Die uitnoodiging vond ook in Nederland weerklank: een aantal stukken werd, op de prijsvragen, door de Rederijkkamer uitgeschreven, ingezonden, en - wij dragen er roem op - twee Nederlanders droegen den palm weg: de Heer immerzeel werd voor zijne Lofrede op rubens met den uitgeloofden eereprijs bekroond; terwijl de begaafde petronella moens voor haar gedicht: Antwerpen verheerlijkt door de groote mannen, die het heeft voortgebragt, eenen lauwer van gelijke waarde behaalde.
Wij gaan tot de aankondiging dier beide stukken met genoegen over, vooraf nog aanmerkende, dat ook hier in de Redevoering van den Geheimschrijver blereau eene geestdrift voor eigene taal en letterkunde doorstraalt, die afkeerig is van ‘eene mode-tael, welke eenige krankzinnige hoofden den vreemdeling ontleend hebben, en welke met het volkskarakter niet overeenstemt.’
Wij achten ons geroepen noch voelen ons gestemd, om het stuk van den Heer immerzeel aan ál de vereischten van eene Lofrede te toetsen, of alles, wat rhetorische verdeeling en vorm vereischen, schroomvallig te onderzoeken. De Schrijver had een onderwerp, geheel voor eene Lofrede geschikt; hij had eene rijke, onuitputbare stof, die zich van vele en verschillende zijden hoogstbelangrijk kon laten behandelen, 's Mans opstel is echter meer eene uitboezeming, eene uitstorting van het ontgloeide kunstgevoel, dat, in geestdrift ontvlamd, zich hier minder aan kunstregelen boeit, maar eenen vloed van edele lofverheffingen stroomen doet, die ons overal heenvoert, waar rubens zich het schitterendst en in al zijne grootheid vertoont. Meesterlijk wordt het karakter des Schilders geteekend; voortreffelijk zijne beschaafdheid, ongedwongene welgemanierdheid en be-
{==209==} {>>pagina-aanduiding<<}
vallige hoffelijkheid gemaald, en met eene edele verheffing wordt de Lezer op het standpunt gebragt, van waar de Lofredenaar verlangde, dat men rubens beschouwen zou, - op dat der edele Schilderkunst. Alle zwarigheden, die rubens op zijne kunstbaan had door te worstelen, worden met fiksche trekken voorgesteld, die steeds dienen moeten, om den voortreffelijken Schilder hooger en hooger te doen uitkomen.
Afdoende wederlegt immerzeel de bel rompene aanmerking, die er op de kruisoprigting wel eens gemaakt is, en de reuzengestalten betreft der geregtsdienaren, die met de uitvoering van het vonnis des doods belast werden. Deze wederlegging toont evenzeer, hoe de Lofredenaar in den hoogen kunstgeest van rubens is ingedrongen, als hoe hij zelf in de geheimen der kunst is ingewijd, daar het groote contrast tusschen de ruwe soldaten en den christus noodig was, om het edele denkbeeldige schoon van het Christusbeeld te meer te verheffen en te doen uitkomen.
Hoe rubens zijne offers beurtelings aan de kunst en aan de staatkunde bragt, en de erkentenis van Koningen en Vorsten ontving, wordt aan het slot der Lofrede opgegeven; en ook over dit geschiedkundig gedeelte van rubens leven ligt een kleur en gloed van beschrijving, die onze belangstelling niet vermindert, ons gevoel niet doet verflaauwen, maar integendeel dezelfde opgewondene geestdrift in ons binnenste doet levendig blijven; terwijl de schets van zijne huiselijke en burgerlijke betrekkingen keurig en roerend heeten mag.
Wie rubens als edel mensch, als Christen, hoog ingenomen met de Godsdienst, als verdienstelijk staatsman, als voorbeeld van ijver, van trouw in vriendschap, als voorstander van het goede en verhevene, als teeder en ouderlievend, als nederig en minzaam wil leeren kennen, zal bij deze Lofrede niet onvoldaan blijven, doch wie al den gloed van rubens schildertalent in één brandpunt wil verzameld zien, zal zich niet kunnen verzadigen aan de lezing van een stuk, waarin stijl en beelden, met al de bloemen der welsprekendheid, zonder noodeloozen opschik of ijdelen pronk, vreemd van gezwollenheid en klinkklank, zich vereenigen, om ons voor rubens en zijne kunst in geestdrift te doen ontvlammen, en bij iedere bladzijde den wierook van erkentenis zijnen Lofredenaar toe te zwaaijen.

{==210==} {>>pagina-aanduiding<<}

Zoo wel om bij sommigen onzer Lezers, die meermalen rubens meesterstukken aanschouwden, het genot der herinnering van zoo veel schoons en verhevens te vernieuwen, als ter proeve van den stijl des Heeren immerzeel, deelen wij het volgende mede: ‘Het zijn de gewrochten van zijnen vruchtbaren geest, die de harten hier tot tranen bewegen bij de beschouwing van het lijden des eeniggeborenen Gods, afgedaald in het vleesch, om het gevallen menschdom van uit den staat zijner diepe ellende op te beuren, en door berouw en boete genade te verwerven; die ons dáár met dankbare teederheid vervullen bij de afbeelding der heilige Moedermaagd, zich verlustigende met het op haren schoot spelend Christuskind; of met gevouwen handen hare voorbede voor boetvaardigen ten hemel opzendende; en die ginds weder ons in aanbiddende verbazing zetten bij de voorstelling van de wonderdaden des ouden en nieuwen Verbonds (?) en bij de afbeeldingen der heiligen en martelaren, die dienstbaar waren aan het groote werk der verlossing en de onwankelbaarheid van hun geloof met hun bloed bezegelden. Dat zij allen, die ooit het voorregt genoten, deze meesterstukken, omgeven van al het indrukmakende van altaarpracht en beitelpraal in Gode geheiligde tempels, te aanschouwen, - dat zij allen getuigen, hoe zij zich daarbij te moede gevoelden, - getuigen, of zij op dat oogenblik niet als door eene heilige siddering bevangen werden, en reeds ter aarde zonken om den levenden God te aanbidden, eer zij het tooververmogen des kunstenaars bewonderen konden!’
Heeft de beoordeelende Commissie der Rederijkkamer de verdiensten van den Heer immerzeel gehuldigd, Ref. doet het met haar; en hij, die een' krans voor den onnavolgbaren rembrandt vlocht en zijne schilderverdiensten verhief, en daarvoor den lauwer der overwinning, in het strijdperk, door de Maatschappij van fraaije Kunsten en Wetenschappen geopend, in haren zilveren eerpenning wegdroeg, ziet zich hier waardiglijk met gouden loovers omkranst, die kunstgevoel en smaak, geestdrift en vaderlandsliefde hem aanbieden; terwijl zijne hulde rubens zal vereeren, zoo lang diens standbeeld staan zal, en immerzeel zelf als Schrijver, Dichter en fijn kunstbeoordeelaar door Nederland en België zal worden hooggeschat en vereerd.
Des Heeren immerzeel's leven en krachten worden gerekt, opdat nog verder de Schilderkunst en hare Geschie-
{==211==} {>>pagina-aanduiding<<}
denis, door het voltooijen van zijne belangrijke onderneming, om de levens en werken der Hollandsche en Vlaamsche Kunstschilders; Beeldhouwers, Graveurs en Bouwmeesters, van het begin der XVde eeuw tot heden, te beschrijven, meerder opgeluisterd en verrijkt moge worden!
De correctie heeft hier en daar de Vlaamsche spelling niet uitgewischt. Wij troffen ergens reuzenstal voor reuzengestalte aan, en kunnen het gebruik des eersten woords niet aanbevelen.
Het Dichtstuk van Mejufvrouw moens beslaat eene waardige plaats achter de Lofrede van den Heer immerzeel. In vloeijende verzen en afwisselenden maat worden de groote Mannen, die Antwerpen heeft voortgebragt, bezongen. Door deze afwisseling heeft de Dichteresse die eentoonigheid trachten te vermijden, die anders wel eens het bezingen van dergelijke onderwerpen eigen is. Wij vinden hier wel niet die hooge poëtische vlugt, of die verrassende grepen, die ons verrukken en in bewondering opvoeren; maar wij missen dan ook hier al dat trompetten en bazuinsteken, waarvan de klanken slechts in de lucht vervliegen en niets voor het gevoel overlaten. Het Gedicht is geheel in haren bekenden zedigen en waardigen trant; terwijl hare dichterlijke beelden nu en dan schoon gekozen en volgehouden zijn: doorgaande vinden wij dit eene keurige eigenschap in het vers. Het is overigens eene ondankbare taak, dergelijke onderwerpen te bezingen: niet zelden vervalt men in de opgave eener lijst van personen, wier namen meer uitkomen dan hunne kunstverdiensten en geleerdheid. Noodwendig moest de Dichteres ook eenigzins in dit catalogusachtige vervallen. Wij vonden wel eens een vlekje, zoo als op bl. 49 reg. 7 v.o., waar eene sylbe te kort is; wel eens eene onbepaalde uitdrukking, b.v. van de Schilderkunst, die licht en donker versmelt in englenharmonij; wel eens een' wat al te krassen, te hyperbolischen greep, zoo als, dat met gouden inkt rubens naam geschreven staat door heel Europa, in paleis en heiligdom; maar het stuk is over 't geheel der Dichteresse waardig, en dat gedeelte, wat zij aan den grooten Schilder wijdt, niet minder den Held van het Feest der Schelde-stad. Wij wenschen onze, bij de Nederlanders
hooggeachte. Schrijfster en Dichteresse geluk met den behaalden lauwer, en wij verheugen ons, dat de Nestors van beide kunne, in het vak van

{==212==} {>>pagina-aanduiding<<}
Welsprekendheid en Dichtkunst, hebben medegewerkt, om rubens te huldigen en Antwerpen te verheerlijken.
Eene toespraak van den Heer conscience, bij het ontblooten van het standbeeld, die echter, gelijk wij vernamen, door weinigen is kunnen gehoord worden, benevens eenige dichtregelen van den Lofredenaar bij het ontvangen van den gouden eerpenning, besluit dit schriftelijk gedenkteeken ter eere van den wereldberoemden rubens.


Proza en Poëzij. Verzameling van verspreide Opstellen en Verzen. Te Haarlem, bij de Erven F. Bohn. 1840. In gr. 8vo. 170 bl. f 2-20.

Wij vinden in het bundeltje: Verspreide Opstellen van hildebrand en stukken van nicolaas beets. Eene zonderlinge onderscheiding, waarvan Rec. het doel niet begrijpt. Dat de Camera obscura met eenen pseudonym in het licht verscheen, kon Rec. zich zeer goed voorstellen; ja, hij zou het zeer onverklaarbaar geacht hebben, indien het incognito strenger ware bewaard geworden; daartoe gaf het boek zelf en de betrekking van den Schrijver reden genoeg. Maar wat het volhouden van dien naam van hildebrand hier beduidt, waar andere stukken den naam van beets zelven dragen, betuigt Rec. niet te vatten.
Maar nog minder begrijpt hij, wat den Schrijver moge bewogen hebben, om verscheidene dezer stukjes op nieuw te laten drukken. Zij hadden eene plaats gevuld in een onzer Maandwerken, maar bezitten niet die waarde, dat ze nu nog eens weder het licht moesten zien, en de meesten staan volstrekt niet op gelijke hoogte met de stukken van hildebrand in de Camera obscura. De groote verdienste van dat boek was natuurlijke teekening, losse, geestige stijl. Vele stukken, die wij hier vinden, zijn daarentegen gekunsteld en gezocht, overdreven en paradox. Hildebrand had beter gedaan, ze aan de vergetelheid over te laten.
Het eerste stuk, dat hier voorkomt, heet Vooruitgang. Waarom vooral dit stuk op nieuw uitgegeven? De Hoogleeraar geel heeft, in de Voorrede van zijn: Phantasie en Onderzoek, eene scherpe, maar welverdiende persiflage van dit stukje gegeven, en Rec. weet niet, waaraan hij het moet toeschrijven, dat de Heer beets heeft kunnen besluiten, om

{==213==} {>>pagina-aanduiding<<}
dat prulwerk op nieuw te laten drukken. Waarlijk, men moet wel onmatig groote gedachten hebben van alles, wat men opstelt, wanneer men, na zulk eene ernstige hekeling, andermaal het gehekelde in het licht geeft! Zoo min bij de herlezing als bij de vroegere lezing wilde Vooruitgang Rec. bevallen.
Niet beter komt Rec. voor het tweede stukje in dezen bundel: Het Water. Daar is eene onnatuurlijkheid, eene gezochtheid, een jagen naar aardigheid in dat smalen op het ijs, hetgeen Rec. hindert, en dat waarlijk niet het echte humor is. Dat eeuwige aardig willen zijn! Die zucht, om paradoxen te stellen! Wat kunnen zij dikwijls geestige Schrijvers, zoo als hildebrand inderdaad is, weinig geestig doen worden!
Beter bevielen Rec. de beide volgende proeven: Begraven, en: Eene Tentoonstelling van Schilderijen. In het eerste is ook hier en daar wel wat overdrevens, maar daarbij veel goeds, somtijds treffends; het laatste is in den goeden trant van hildebrand en herinnert tooneelen uit de Camera. Jammer, dat wij daarna weder komen tot een stukje, waarin de gezwollenheid en gezochtheid heerscht, die Rec. vroeger berispte; jammer vooral ook, omdat het tevens de bewijzen oplevert, hoe beets de taal meester is, en met welk eene kracht hij stellen kan; maar dat hij zich daarom ook wachte voor klinkende en brommende woorden; die behoeft hij niet. Is het wel juist, als bl. 67 gezegd wordt: ‘het was Gods geest, op aarde nederdalende in het ruischen van een geweldig gedrevenen wind!’ Lucas spreekt van een geluid als van eenen geweldig gedreven wind; maar dit als (ὡς) duidt juist aan, dat het geen wind was, schoon het gehoorde nergens beter bij te vergelijken was, dan bij het geluid van geweldigen wind.
Wij komen tot het laatste en merkwaardigste der prozastukken, de zwarte Tijd geheeten. Het is eene soort van recantatio, een zelf uitgesproken vonnis over den verkeerden geest, waarin des Dichters vroegere stukken zijn vervaardigd. Het is eenigermate eene belijdenis, dat de sombere en zwaarmoedige toon, die daarin heerschte, onnatuurlijk en gekunsteld was. Er is wel eene verdediging bijgevoegd; maar het dwaze, het gevaarlijke, het onbetamelijke van die stemming wordt toch te regt aangewezen. Mogt het een woord zijn, dat ingang vond bij onze jonge

{==214==} {>>pagina-aanduiding<<}
Dichters! Maar in dat stuk is toch ook weder veel, dat Rec. hinderde. Omdat de Heer beets cum suis dwaas genoeg was, om zonder reden, zonder dat dit wezenlijk in hunne ziel lag of door hunne omstandigheden veroorzaakt werd, den zwartgallige uit te hangen, of liever byron na te apen, omdat die toen in de mode was, heeft hij daarom regt, om met verachting van den Engelschen Dichter te spreken, en omdat hij zelf moet bekennen, dat die zwartgallige somberheid bij hem gemaaktheid was, haar bij dezen ook als zoodanig uit te krijten? Byron was een groot, een zonderling, ongelukkig Genie, en het is een ergerlijke eigenwaan, die den Engelschen Dichter met zichzelven als op ééne lijn wil stellen. Wij zouden den Schrijver raden, eens te lezen, wat ullmann, in de Studien und Kritiken, in zijn voortreffelijk stuk: Ueb. d. Cultus d. Genie, over byron gezegd heeft; hij zou hem en als mensch en als Dichter regtvaardiger beoordeelen. Kan byron het helpen, dat hij zoo vele ongelukkige naäpers gevonden heeft, en dat deze zich zelve daardoor bespottelijk hebben gemaakt? Hij heeft zich en zijnen trant nooit als voorbeeldig aangeprezen, en waarschuwde meermalen tegen het verkeerde, dat hij zelf in zijne manier erkende. Maar die verkeerdheden werden door zoo vele voortreffelijkheden bij hem opgewogen! Moesten onze jonge Dichters eens afstand doen van al de schoone verzen, die zij van hem geleend hebben, en waarmede zij als hunne eigene pronken, wat zouden zij menige veer moeten laten varen, van welke de minste menschen vermoeden, dat zij geleend is!
Op dit stuk volgen verspreide Verzen. Er zijn daaronder, die gerust aan de vergetelheid hadden kunnen worden overgelaten, maar ook anderen, die wezenlijk fraai zijn. Onder de oorspronkelijken bevielen Rec. vooral Rijmelarij en Verjaarvaarzen. Het eerste is kunstig en gemakkelijk gedicht, en mag als eene gelukkige proeve in deze soort van voetmaat worden beschouwd. Van de vertalingen verdienen verscheidenen met regt hare plaats.
Het oordeel van Rec. over dit bundeltje is dus niet geheel gunstig. Hij erkent gaarne, dat hier en daar goeds, ja zelfs voortreffelijks wordt gevonden; maar er is veel kaf onder het koren. De Heer beets loopt gevaar, dat hij tot de dwaling vervalle, alsof alles, wat uit zijne pen vloeit, onverbeterlijk is en gedrukt moet worden; eene dwaling, die

{==215==} {>>pagina-aanduiding<<}
hem op den duur zijnen welverdienden roem zou kunnen kosten. Daarvoor beware hem goede smaak, en vooral ook strenge zelfbeoordeeling!
De Uitgevers verdienen lof voor de nette uitvoering van dit bundeltje.


Navolgingen van William Cowper en anderen. Te Breda, bij F.P. Sterk. 1840. In gr. 8vo. 83 bl. f : - 90.

Dit bundeltje verschijnt zeer eenvoudig en zonder eenigen ophef. Het beveelt zich niet door uiterlijk vertoon of bijzondere netheid van uitvoering aan. Geen woord dient tot voorberigt, of geeft eenig uitsluitsel aangaande den Vertaler of de keuze der vertaalde stukken. De meesten zijn uit het Engelsch van cowper en van john gay, beiden aan elken beminnaar der Engelsche letterkunde genoeg bekend, beiden in hunne soort goede Dichters, ofschoon hun dichttrant voor den tegenwoordigen smaak misschien wat verouderd is.
Of nu deze vertalingen geschikt zijn, om dien smaak weder op te wekken, daaraan zou Rec. nog al twijfelen. De Vertaler heeft niet de noodige gemakkelijkheid en losheid van versificatie. Hij is door maat en rijm nog te veel gebonden, om eene aangename lektuur te leveren. Die aanmerking is bijna op alle stukken toepasselijk. Eene enkele proeve ten bewijze uit de bekende Elegy on a country Churchyard.

‘Eene achtbre stilte heerscht, door dooden niet gestoord, 
Een enkle kever slechts gonst, dwarlend, sombre zangen, 
Slaapwekkend als 't geklank, dat in de verte smoort. 
Slechts van den ouden burgt, ginds met klimop omgeven, 
Klaagt peinzend aan de maan een uil vast over mij, 
Die nadren durf zijn erf, voor schending hem doe beven 
Van jaren onverdeelde en doodsche heerschappij.’ 


Van dien aard is het meeste, dat hier gevonden wordt, soms wat beter, soms nog wat minder, maar meestal niet gelukkig genoeg, om de uitgave waardig geacht te worden. De Vertaler heeft daarom wijselijk zijnen naam verzwegen, en zal waarschijnlijk niet veel aanmoediging vinden, om spoedig op nieuw voor het publiek op te treden. Rec. kan

{==216==} {>>pagina-aanduiding<<}
hem daartoe ook niet aansporen. Hem ontbreekt, ook in het werktuigelijke der kunst, nog te veel.





De Hallig, of de Schipbreukelingen op het Eiland in de Noordzee. Wandelingen op het godsdienstige gebied in het modekleed der Novellen. Door J.C. Biernatski, Predikant der Evangelisch-Luthersche Gemeente te Friederichstad aan de Eider. Uit het Hoogduitsch vertaald door J.J. Swiers, Predikant te Havelte. Te Groningen, bij M. Smit. 1839. In gr. 8vo. 304 bl. f 3 - :


De bruine Knaap, of de Gemeenten in de verstrooijing. Een Verhaal van denzelfden. Uit het Hoogduitsch. Te Deventer, bij J. de Lange. 1839. In gr. 8vo. 348 bl. f 2-90.

De Schrijver dezer beide werken is een man, die zich door de Geloofswegen ook bij ons bekend gemaakt heeft als iemand, wien het niet ontbreekt aan warm gevoel voor het Evangelie, dat hij verkondigt, en die, om zulks ook in ruimeren kring dan zijne gemeente te doen, het voertuig van den Roman - het modekleed van onzen leeftijd - bezigt. Bij de aankondiging van het pas genoemde werkje (*) gaven wij niet onduidelijk te kennen, dat wij ons met dien vorm tot het behandelen van Godgeleerde vraagpunten niet best konden vereenigen. Ons dacht en dunkt nog, dat de Godgeleerdheid (of, om een hier beter voegend woord te bezigen, de Godsdienstleer) geen onderwerp is, om in het kleed van den Roman te steken; dat haar dit gewaad niet past; dat het evenzeer beneden haar karakter is, als het der waardigheid van de Geschiedenis zou te na komen, die op eene grappige, boertige wijze te willen onderwijzen. Tout genre est bon, quand il est bien appliqué, behelst wel veel waarheid, maar is in dit opzigt niet van zoo algemeene toepassing. Dit een en ander maakte, dat Rec. juist niet met de gunstigste vooringenomenheid deze twee boeken ter hand nam. En derzelver lezing heeft hem geenen stap van deze zijne meening doen terugkomen. Waar de Schrijver zich op het gebied der Godsdienstleer, of ook wel hier en daar op dat der eigenlijke Godgeleerdheid begeeft, daar bevalt hij

{==217==} {>>pagina-aanduiding<<}
ons het minste. En dat minder nog om den vorm - want ook bretschneider's voortreffelijke Hendrik en Antonio, om geene anderen te noemen, is een Godgeleerde Roman, schoon in eenen geheel anderen smaak - dan om de stof. Wij moeten ons hieromtrent duidelijker verklaren. De beschouwingswijze van het Christendom, welke de Schrijver voordraagt, houden wij niet voor die, door welke hij hetzelve aanprijzen zal aan dezulken, die door het Romanlezen zoo geheel zijn verwend en verlamd, dat men slechts door dit voertuig zich den weg tot hunne overtuiging banen kan. Indien men toch bij den Bijbel spreekt van zeker inwendig licht, van zekere hoogere medewerking tot overtuiging van de waarheid en waarde van het Evangelie, en zelfs wel dit laatste min of meer op den voorgrond plaatst, dan gelooven wij voor ons zelve, dat men nader is aan het afbreken dan aan het opbouwen, en dat in dit geval het modekleed van den Roman eerder verstrooit dan vergadert. Wij brengen slechts een paar plaatsen bij, deels ten betooge van het gezegde, deels om aan te toonen, dat de denkwijze van den Schrijver juist de helderste niet is, en althans niet vrij van mysticisme.
‘Het regte verstand der Heilige Schrift verkrijgen wij eerst van tijd tot tijd. Het zoude ons altijd een boek met zeven zegelen blijven, indien de ervaringen van ons leven er niet bijkwamen, en ons openbaarden Gods openbaringen (?) in hare volheid, als woorden der waarheid en des heils. Door het leven komen wij in de Heilige Schrift, en daardoor wordt zij ons weder tot licht en leven. Het bloote lezen laat ons veelal in de donkerheid, zelfs daar, waar wij meenen helder te zien. Klop dan ook met uwe ervaringen en met alles, wat u nog te wachten staat, aan deze heilige poort: zij zal u opengedaan worden.’ Hallig, bladz. 138.
‘Het Avondmaal is niet het aandenken aan de daad der verzoening, dat telkens vernieuwd moest worden, maar het is de verzoening zelve, die telkens vernieuwd wordt in den geloovigen. De maaltijd des Heeren is Hij zelf, die zich op nieuw aan mij geeft; ik ben het niet, die Hem mij op nieuw geve. Zoo als de verlossing aan zijn ligchaamsleven en levenseinde op aarde verbonden was, zoo is het Avondmaal niet alleen een geestelijk voedsel voor den geest, maar eene aardsch-hemelsche spijs, waardoor wij de zijne worden en Hij de onze wordt tot eene volkomene vereeniging.’ Het

{==218==} {>>pagina-aanduiding<<}
lust ons niet, meer over te schrijven van eene mystiekerij, die op de volgende bladzijde zoo goed als tot volkomen onzin overgaat; maar hier wijst ook de Vertaler zijnen Schrijver te regt. Ald. bladz. 248.
Mogelijk hapert het aan ons, maar wij begrijpen de theologie van biernatski niet overal; b.v.: ‘Het “wij gelooven allen aan éénen God” heeft nog nooit de band tot eene duurzame gemeenschap gegeven, want tusschen het wij en den God liggen het gelooven en het éénen als booze kruiswegen in het midden.’ (Bruine Knaap, bladz. 188.)
Maar het is dan ook die scheeve en donkere voorstelling van het Christendom, welke wij afkeuren. Overigens moeten wij het veelzijdig genoegen betuigen, waarmede wij deze beide boeken hebben gelezen. Waar de Schrijver het gebied van zijn Godgeleerd systema verlaat en op dat der, gelijk de Vertaler van No. 1 het niet oneigenaardig noemt, aesthetisch-godsdienstige schrijfwijze begeeft, daar zal men hem, ook behoudens verschil van gevoelens, met stichting volgen. En daaraan brengt niet alleen dit het zijne toe, dat de taal der hartelijkste overtuiging niet te miskennen is, maar ook het nieuwe, verrassende licht, waarin men velerlei zaken en denkbeelden geplaatst vindt. Daar is somtijds wel eens iets wonderlijks (hoe zullen wij het noemen?) in; maar dit laatste is ook doorgaans zoo naauw met het schoone en goede verbonden, dat men de welige waterloten niet zou kunnen wegnemen, zonder het goede vruchthout tevens te schenden. Wij willen wederom ééne plaats met eenige verkorting ter proeve mededeelen, en kiezen deze te liever, omdat zij ons voorkomt, een vrij naauwkeurig denkbeeld van het geheel te kunnen geven:
‘Het geloof heiligt alles, al ons beminnen, werken, lijden en hopen.’ (Zeer waar; maar nu de zonderlinge toepassing:) ‘Hebt gij tot hiertoe in den koopmansstand slechts gewerkt om aardsch genot: gij zult dien stand nu in een nieuw licht beschouwen. Het is deze stand, welke alle natuurlijke en kunstige grenzen tusschen de volken der aarde afbreekt. Hij trotseert den verzengenden straal der middagzon [een Germanismus voor Zuiderzon] en het ijs der polen.’
‘Ja, viel mander hem in de rede, ook wij [kooplieden] werken mede tot de geestelijke ontwikkeling des menschdoms. Ik heb, sedert ik mij dit regt levendig heb voor-
{==219==} {>>pagina-aanduiding<<}
gesteld, van het lezen der schriften, welke den geest verheffen boven het ijdele en wereldsche, zonder morren kunnen opstaan, om naar de beurs te gaan.’ [Goed gemeend, maar toch zonderling uitgedrukt!] ‘Wij bevorderen de voortgaande verbroedering en het hoogere rijpen der volken, terwijl wij hunne wederzijdsche vervreemding rusteloos tegenwerken, en daardoor ook de gevolgen dier vervreemding: wantrouwen, vijandige gezindheden,’ enz. ‘Hij maakt door zijne balen tot een algemeen eigendom niet slechts de voortbrengsels van iedere luchtstreek, maar ook het geestelijk licht, hetwelk zonder zijne de wereld omvattende werkzaamheid slechts een klein gedeelte der aarde zoude beschenen hebben.’
‘En, vervolgde hold, opent niet het koopvaardijschip aan de Evangelieboden de anders vijandig geslotene kusten? - Neemt den handelstand weg, en hoe verre is dan de tijd nog af, waarin het heeten zal, ééne kudde onder éénen herder, één Heer, één geloof, één doop, één God en Vader van allen. Onmiddellijk kunnen wij niet allen werken voor het rijk van God, maar middellijk kunnen wij dit allen. En willen wij ons werken, dat schijnbaar alleen het naaste, het aardsche welzijn dient, veredelen en heiligen, dan moeten wij daaraan die betrekking op het ééne noodige weten te geven. In dit bewustzijn verrigt hij [de koopman] blijmoedig zijn werk. Het is een werk Gods voor hem geworden. Hij benijdt den priester niet meer zijn alleen aan Goddelijke dingen toegewijd ambt. Hij is, gelijk deze, een dienaar des Heeren, die daar wil, dat allen geholpen worden aan alle einden der aarde.’ Hallig, bladz. 221 volg.
Dit moge dan al wat vreemd zijn ingekleed en voorgesteld, het zijn dan toch edele denkbeelden. En zoo verrast en boeit de Schrijver meestal, wanneer hij slechts zijn kerkelijk stelsel niet te luchten hangt. Met één woord: de aesthetisch-ascetische (om het zoo te zeggen) woorden van biernatski schatten wij oneindig hooger, dan zijne voordragt van hetgeen hij voor leer des Christendoms houdt.
De stijl is over het geheel zeer onderhoudend, hier en daar een weinig gewrongenheid uitgezonderd. In levendige beschrijvingen, die hier tot het ‘modekleed’ behooren, behoeft de Schrijver voor geenen Romanschrijver ex professo uit den weg te gaan. Schitterende proeven daarvan zijn:

{==220==} {>>pagina-aanduiding<<}
het leven op de Halligs, de storm enz. in No. 1; de aanhef, de storm en het negerleven in No. 2, om niet meer te noemen.
Ten aanzien van het ‘kleed’ nu is het bij No. 1 slechts een zeer dun gazen kleedje; met andere woorden: het romantische verhaal loopt er als een zeer fijne draad doorheen. No. 2 daarentegen draagt een gewaad, dat niet alleen overal het ligchaam goed omsluit, maar ook zoo naauw daarmede vereenigd is, dat het niet zonder het afrukken van gedeelten van het laatste zou kunnen uitgetrokken worden. De gewone Romanlezer zou alzoo welligt No. 2 voortrekken. Wij niet; er ligt over No. 1 zeker waas van teederheid, wij weten het niet beter te zeggen, waardoor ook de personen ons boeijen. In No. 2 heerscht meerdere bedrijvigheid. De Protestant, als zoodanig, mag No. 2 wel aandachtig lezen. Het is zeer verdraagzaam geschreven, maar bevat zeer belangrijke wenken tegen hetgeen in het Romanisme op den eersten aanblik roeren en streelen zou. Ook over andere onderwerpen (b.v. bladz. 225 over het kerkgezang) behelst het veel, dat behartiging verdient.
Van beiden is de vertaling goed, gelijk ook de uitvoering. En dat de Eerw. swiers de overzetting van de Hallig niet ondernam, ten einde het door den Schrijver (vóór de Geloofswegen) opgegeven doel bij ons te bevorderen, maar ‘omdat de smaak hier op eene zeer goede wijze aan de Godsdienst is dienstbaar gemaakt,’ zulks bewijst even veel voor 's mans doorzigt als voor zijn hart.
Wij wenschen voorts aan deze beide boeken lezers met een oordeel des onderscheids.


Zedig-vrijmoedige Bedenkingen tegen een, in gerucht zijnd, Concordaat tusschen Z.M. Willem II en den Pauselijken Stoel. Derde Druk. Te Amsterdam, bij A.B. Saakes. 1841. In gr. 8vo. 26 bl. f : - 25.


Het Concordaat. Een woord van opwekking aan de Protestanten in Nederland. Te Amsterdam, bij J. Müller. 1841. In gr. 8vo. 24 bl. f : - 10.

Deze beide stukjes betreffen een dezer dagen veel besproken, in zichzelf merkwaardig, om de mogelijke gevolgen

{==221==} {>>pagina-aanduiding<<}
gewigtig onderwerp: het kan dus nuttig zijn, dat hetzelve ook schriftelijk voor het Publiek behandeld worde, om de gedachten en gevoelens daaromtrent te leiden, vooral van de genen, die op het al of niet tot stand brengen van de bedoelde zaak invloed kunnen hebben; mits evenwel dat die behandeling met gematigdheid geschiede, en wel door iemand, die zich daartoe niet met ongewasschen handen begeeft. - Zoodanig iemand vindt Referent vooral in den Schrijver van No. 1, in wien hij, zoo hem niet alles bedriegt, eenen zeer bekenden, door en door kundigen, door zijne kerkelijk-historische schriften zijne bevoegdheid in dezen overvloedig bewezen hebbenden Schrijver, wien het in zijnen ouderdom nog niet schemert, meent te herkennen. - Over het al of niet wenschelijke van een Concordaat zegt hij, bl. 2: ‘Ik heb dat getoetst aan drie vragen: Is het noodig? Is het raadzaam? Is het voor den Koning voegzaam en oorbaar, bijzonder bij den aanvang zijner Regering? Van welk toetsen bij mij de uitkomst geweest is: Neen! het ware niets goeds, veeleer in groote mate verderfelijk; het is niet te wenschen, maar te vreezen en te schuwen.’ - Ref. zal de punten van deszelfs betoog, zoo veel mogelijk met de eigene woorden, kortelijk trachten aan te wijzen, de lezing en overweging van het betoog zelf allezins aanbevelende. I. ‘Is het noodig?’ Om het Concordaat van 1827? Doch dit was voor ons Koningrijk, zoo als het toen zamengesteld was; maar daar die zamenstelling ophoudt, vervalt ook het daarop gegronde Concordaat, dat zelfs Koning willem I nooit ten uitvoer gelegd heeft. Van wege de Roomschkatholieke Kerk zelve dan? Voorzeker ‘niet van wege gebrek aan orde in hare inrigting, of aan gepasten sieraad en luister,’ want dit een en ander bezit zij; ‘noch ook van wege de orde en rust in haarzelve,’ want het Koninklijk gezag, ondersteund
door de goede gezindheid harer Priesters, zal deze wel weten te handhaven. - II. ‘Is het raadzaam?’ Neen! want 1. aan zulke verdragen met den Pauselijken Stoel is, blijkens de ondervinding, doorgaans eenige onzekerheid en later veranderde uitlegging eigen. 2. De kosten ten gevolge daarvan zouden niet gering, en thans vooral ongeraden zijn. 3. Er is veel meer gevaar voor botsing tusschen de kerkelijke magt, die dan, als Bisschoppelijke, de handen meer vrij en onafhankelijk hebben zou, en de staatsmagt, welke laatste, althans in ons

{==222==} {>>pagina-aanduiding<<}
Land, niet altijd groot genoeg zou kunnen zijn, om het kwaad, dat uit de eerste ontstaan kan, te weren. - III. ‘Is het voor den Koning voegzaam en oorbaar, bijzonder bij den aanvang zijner Regering?’ Neen! onwaardig, schadelijk, verderfelijk! 1. Het past niet, dat Z.M. in zijn Rijk bevelen en toelatingen van den Paus van Rome, alsof die Opperkoning ware, late uitgaan, en zijn Koninklijk gezag, in menige aanstelling, den Bisschop in zijn Seminarie toegestaan, ten eenemale prijs geve. (Wanneer de Schrijver hier bij tegenstelling de aanstelling van de Theologische Professoren der Hervormden, (aller Protestanten) als ‘van den Koning uitgaande,’ vergelijkt, dan zij het Ref. vergund hierbij op te merken, dat die aanstelling toch in de eerste plaats van de voordragt der Curatoren van de Akademiën en Atheneën uitgaat, en dus, even als die der Hoogleeraren in andere Faculteiten, meer uit een wetenschappelijk oogpunt moet beschouwd worden.) - 2. Het past Z.M., als belijder van de Hervormde Godsdienst, niet, bij het sluiten van een Concordaat met den Pans, den persoon en het aanzien van een' Roomschkatholiek te vertoonen. (Dit zou Ref. niet gaaf durven zeggen: Z.M. erkent hem daarmede niet anders, dan als Geestelijk Opperhoofd van het Roomschkatholiek Kerkgenootschap; maar evenwel, ook als zoodanig, dit geeft Ref. toe, heeft het weinig voegzaamheid, over het Z.M. toekomend staatsgezag en toezigt op deszelfs inwendige belangen met een' vreemd' Vorst te gaan transigeren.) - 3. Het zal, bij den aanvang van Zr. Ms. regering, een' meestal ongunstigen indruk maken. a. Het herinnert wederom eene mogelijke, maar door Noord-Nederland niet gewenschte vereeniging met België, om welks wille het Concordaat van 1827 eigenlijk gemaakt was. b. Het zal aan menige Roomschkatholieke Kerkelijken, ja aan
duizenden Roomschkatholieke Leeken, vooral in onze koopsteden, tot zeer klein genoegen, zoo niet tot misnoegen zijn; (zoo als reeds, voegt Ref. er bij, de ondervinding, in 1827, bij niet weinige Geestelijken en Leeken, zelfs in Noordbraband, geleerd heeft) en zoo is het ook thans reeds: ‘menige andere Roomschkatholieken zwijgen,’ zegt de Schrijver, bl. 22, 23, ‘zijn over de nieuwe zaak zelfs bekommerd; en de Protestantsche Kerk, drie vijfde gedeelten van het Noord-Nederlandsche Volk uitmakende, en gewis het aanzienlijkste, beschaafdste, en rijkstgegoede gedeelte is - te on-
{==223==} {>>pagina-aanduiding<<}
vrede, diep bedroefd, bang bekommerd. Amsterdam verbidt zich den Bisschop, en Utrecht, aldaar de burgerij en menige der aanzienlijkste familiën van het Vaderland, schrikt voor de gedachte, dat zijne beroemde Hoogeschool voor den Bisschopszetel, (zoo al niet terstond, dan toch eenigen tijd later) zou verbannen zijn!’ - Met een kort vermaanwoord aan gematigd gezinden onder onze Roomschkatholieken, Kerkelijken en Leeken, eindigt de Schrijver, hen opwekkende, om, indien zij al eene Episcopale inrigting verlangen, deze volstrekt niet te verlangen door een Concordaat, maar door een door de Regering, gelijk bij de Protestanten, gegeven (Ref. zou liever zeggen, zoo als het waarlijk is, een van het wettig inlandsch Kerk bestuur uitgaand, en door den Koning gesanctioneerd) Reglement. - Moge dit welgeschreven stukje in handen van de zoodanigen komen, die op 's Lands hooge Regering invloed kunnen hebben! moge het door dezulken tot kennis en ernstige overweging van Z.M. zelv' gebragt worden; want, zegt Ref. met den Schrijver, bl. 24, ‘ook overdreven en zelfs weinig gegronde weêrzin (maar geheel ongegrond is deze voorzeker niet!) tegen eene nieuwigheid, tot welke van geene zijde noodzakelijkheid dringt, zoo die plaats heeft bij ver het grootere deel der onderdanen, mag wel een groot gewigt hebben
in het oog des Konings, wien het immers lief is, weltevredenheid en genoegen te spreiden, die met edelen zin er zich op toelegt, om door zijne Regering, terstond bij haren aanvang, zoo veel in hem is, de harten in te nemen.’
Om het gewigt der zaak heeft Ref. bij dit stukje wat langer willen stilstaan; maar des te korter kan hij nu over No. 2 zijn, hoewel het een even goed oogmerk heeft. Immers dit is niet alleen na No. 1 opgesteld, waaraan het billijk dezen lof geeft, (bl. 6) dat het ‘de zaak in al hare deelen en aan alle zijden te beschouwen geeft;’ maar het bevat ook onder eene andere, wel zoo gemakkelijke en behagelijke form dezelfde zaken, hoewel het er minder diep intreedt, en het levert daarenboven ook niets nieuws. - De Schrijver toont eerst groote bevreemding, dat men zich de bewuste zaak niet meer openlijk aantrekt. (Wie hij echter bedoelt (bl. 5) met ‘die ijveraars, die in de laatste jaren zoo zeer gezwoegd hebben, om bijzonder in de Hervormde Kerk alles te hervormen,’ betuigt Ref. niet te weten.) Eerst op bl. 9 komt hij tot de zaak in geschil, en toont achtervolgens, dat

{==224==} {>>pagina-aanduiding<<}
de Koning, met het sluiten van een Concordaat, van zijne regten weggeeft; - hoewel Protestant, nogtans den Paus voor het Opperhoofd der Christelijke Kerk erkent; (doch men zie onze aanmerking op dit punt hierboven!) - de Protestanten vernedert, door meer toezigt op hen te houden; (het toezigt houden op de Roomschkatholieken zou nogtans kunnen bestaan, al ware het onder eene andere form: en heeft het Nederlandsche Hervormde Kerkgenootschap zich thans over het toezigt der hooge Regering meer te beklagen, dan in den tijd der Republiek, toen er op elke Provinciale Synode Commissarissen-Politiek tegenwoordig waren, eigenlijk ja ne quid detrimenti caperet respublica, maar men weet, met welk eenen grooten invloed; en toen plaatselijke Regeringen niet zelden, bij het ap- of improberen van beroepene Predikanten, eene souvereine magt uitoefenden?!) - verder, dat de Koning hierdoor de tevredenheid der Protestanten en hunne goede verstandhouding met de Roomschkatholieken zal storen; - groote nadeelen van de uitbreiding der Pauselijke magt doen vreezen; - en wat de Roomschkatholieken zelve betreft, niet noodig heeft dit te doen. (Wat het hiertoe doet, (bl. 19) te vragen, waarom de Leeraars en Kerken der Afgescheidenen niet uit de openbare schatkist onderhouden worden, betuigt Ref. niet te begrijpen.) - Alles eindigt met eene opwekking des Schrijvers aan zijne landgenooten van verschillenden stand, om zich deze zaak aan te trekken. - Ref. vindt dan in dit stukje hoofdzakelijk dezelfde bedenkingen tegen het Concordaat, als in het eerstgemelde, en in dienzelfden geest zeer goede opmerkingen, maar in eene minder geleidelijke orde en met minder doorzettende kracht van bewijsvoering in het midden gebragt: doch wegens de groote zaak, die het op zijne wijze zoekt te bevorderen, en waarmede hij het in de hoofdzaak eens is, wil hij het gaarne aanprijzen aan degenen, die niet in de gelegenheid mogten zijn, om zich het andere aan te schaffen.





Het Leven en de Lotgevallen van John Davys. Naar het Fransch van Alexander Dumas. II Deelen. Te 's Gravenhage, bij de Erven Doorman. 1840. In gr. 8vo. 555 bl. f 5-40.

Onder de Fransche Schrijvers, die door aangenaamheid van

{==225==} {>>pagina-aanduiding<<}
verhaaltrant uitmunten, behoort zeker a. dumas in de eerste plaats, en wanneer men een verhaal of roman van hem in de hand neemt, is men zeker eenige genoegelijke oogenblikken door te brengen. Het eerste gedeelte van dezen roman vooral verdient in dit opzigt hoogen lof, en met onverminderd genoegen las Rec. de hoofdstukken, die den vader van den held en de opvoeding van john davys zelven betreffen. In het latere gedeelte is veel, wat hem minder geviel. Er is eene zekere zucht tot navolging van marryat zigtbaar, en reeds de Fransche beoordeelaars hebben dumas doen gevoelen, dat hij op zee niet overal te huis is. De geschiedenis is ook al te avontuurlijk en loopt te ijselijk af, hetgeen de aanvang weinig vermoeden doet. De belangsteling wordt overigens meestal geboeid en door beschrijvingen en verhalen levendig gehouden. De invoering van byron en peel, in eenen roman als deze, zal wel geen bijval verdienen. Maar, schoon Rec. dus wel aanmerkingen heeft op dit boek, en zelfs groote, zal het toch voor velen eene aangename lektuur opleveren; het verdient daartoe ook wel aanbeveling, al is er op het gedrag van den held vrij wat te zeggen. - Het vignet is niet gelukkig uitgevallen.


Het Oordeel der Wereld, een Hernhuttersch Verhaal. Naar het Hoogduitsch van L.J. Huber. Te Rotterdam, bij H.A. Kramers. 1839. In gr. 8vo. 97 bl. f 1-20.

‘In de Broedergemeente te Zegenberg leeft een rijk en aanzienlijk man met zijne echtgenoot, welke vroeger zijne huishoudster was. Bij de kinderen der wereld staat dit paar niet ter goeder naam en in geringe achting. De Heer von schoneich - zoo redeneert de menigte - heeft het leven genoten, tot dat eene slimme deern het juiste tijdstip, waarop hij, minder vatbaar of geschikt voor genot, zijns ondanks van de zonde afscheid nam, tot haar voordeel wist te kiezen. Ter aanvulling der opene vakken in dergelijk verhaal behoeft men geene oorkonde, maar slechts eenen geringen graad van wereld- en menschenkennis. - Wanneer echter dit verhaal eens gansch anders zamenhing? Wanneer die aanvulling van hetzelve eens zeer eervolle omstandigheden en zaken verborg? Wanneer de schijnbaar onbeduidende vereeniging dezer menschen eens het resultaat ware van menigen, onbekenden, stillen strijd,

{==226==} {>>pagina-aanduiding<<}
in welken eenvoudige vrouwelijke deugd en ware heiligheid des harten beproefd en geoefend werden? terwijl menige schitterende gebeurtenis slechts het gevolg van nietige beginselen of armzalige aanleiding is!’
Wij kunnen de strekking van dit werkje niet duidelijker aantoonen, dan door deze plaatsing van deszelfs aanvang. Het verhaal zal dan voornamelijk het dikwijls onregtvaardige van het zoogenaamde oordeel der wereld moeten bewijzen. Debora, de heldin des verhaals, een onschuldig meisje, laat zich een vreemd kind, van hetwelk men haar beschuldigt de moeder te zijn, opdringen. Zij neemt dit kind met moederlijke liefde aan. Ofschoon zij nu in het oog der wereld nooit, ten aanzien van het op haar rustend kwaad vermoeden, geregtvaardigd wordt, geraakt zij nogtans tot een voordeelig huwelijk. - Dit verhaal luidt vrij onwaarschijnlijk; en het overdrevene in debora's handelwijze maakt ook hare onschuld en reine godsvrucht minder geschikt, om als een voorbeeld ter navolging een' heilzamen indruk te maken. Tot het volledige der verdichting had ook de geboorte van het ondergestoken kind opgehelderd moeten zijn, en zóó de onschuld van debora aan het licht moeten komen. Voor het overige is het verhaal onderhoudend. Zonder partijdige vooringenomenheid met de Hernhuttersche Broedergemeente, heerscht in hetzelve een godsdienstige geest, en daar, waar het onwaarschijnlijke, waarvan wij spraken, minder in het oog valt, wekt het lot der zwaar beproefde debora voorzeker bij den gevoeligen lezer eene levendige belangstelling op.





Aardrijkskundig Woordenboek der Nederlanden, bijeengebragt door A.J. van der Aa, onder medewerking van eenige vaderlandsche Geleerden. Iste Deel, IIde Aflevering. Te Gorinchem, bij J. Noorduyn. In gr. 8vo. bl. 145-304. f 1-50.

Bij de aankondiging van de tweede Aflevering dezes nuttigen en met groote naauwkeurigheid uitgevoerden Woordenboeks willen wij geacht worden alles ter aanprijzing te herhalen, wat van de eerste Aflevering gezegd is. De onderhavige begint met Amerssoort en eindigt in Appingadam, bevattende dus het belangrijke artikel Amsterdam, 83 bladz. beslaande, en vrij naauwkeurig, bij de grootstmogelijke beknoptheid,

{==227==} {>>pagina-aanduiding<<}
bewerkt. Wij moedigen onze Lezers zeer aan tot inteekening op dit belangrijke werk, zoo daartoe nog gelegenheid besta. De geachte verzamelaar vergunne ons een paar aanmerkingen, ten blijke der naauwkeurigheid, waarmede wij gelezen hebben.
Waarom bij de Doopsgezinde kerk niet gezegd, dat in dezelve de eigenlijke werkzaamheden der algemeene vergadering Tot Nut van 't Algemeen plaats hebben?
Bladz. 209 leest men, dat het Genootschap tot zedelijke verbetering der Gevangenen 5000 leden, en het Bijbelgenootschap 1000 leden telt. Als hier geene drukfout schuilt, is, zonder dat dit gezegd wordt, het eerste ongetwijfeld algemeen, het laatste alleen tot Amsterdam betrekkelijk.
Bij de beroemde Amsterdammers hadden wij den overleden Hoogleeraar fransen van eck liever onder de Godgeleerden, dan onder de Nederduitsche Letterkundigen genoemd gezien. Gerbrand adriaansz. brederode moet zijn bredero, en jeronimo bosch, de bosch.
Bladz. 265. ‘Anem vindt men in eenen brief van het jaar 1767 Aenhae gespeld.’ Het jaartal is zonder twijfel eene drukfout.
Bladz. 277. Dat de meekrap bijna uitsluitend door ingezetenen van het eiland Tholen en voornamelijk door St. Annalanders bewerkt wordt, is den verzamelaar geheel bezijden de waarheid berigt.





Beknopt aardrijkskundig Schoolboek voor de Nederlandsche Jeugd, volgens de nieuwste landverdeeling, door J. van Wijk, rz. Vijfde, vermeerderde en verbeterde Druk. Te Zutphen, bij W.J. Thieme. 1839. In kl. 8vo. 468 bl. f 1-80.


Bijbelsch Leesboek, bevattende een uittreksel der geschiedenissen, voorkomende in de Boeken des O. en N. Verbonds, woordelijk overgenomen uit de gewone vertaling des Bijbels. IX Stukjes. Bij denzelfden. In 12mo. Te zamen 759 bl. f 2-25.

Beide werkjes vorderen slechts korte aanmelding. Het eerste is van eenen man, die zich sedert lang in het vak der Aardrijkskunde eenen gevestigden roem verwierf. Het werkje,

{==228==} {>>pagina-aanduiding<<}
welks algemeen vertier genoeg uit de noodzakelijkheid eener vijfde uitgaaf blijkt, is bij deze vermeerderd en verbeterd. De kaartjes zijn weggelaten. Vroeger was men niet zoo van goede en goedkoope Atlassen voorzien, als thans. Deze besparing van kosten draagt onze volle goedkeuring weg. Vreemd en jammer is het, dat op zijne plaats het gansche Vorstendom Lichtenstein (het is dan ook een Vorstendommetje, om gemakkelijk over het hoofd te zien!) is vergeten, zoodat het nu onder de Errata staat.
Van het Bijbelsch Leesboek (welks aanleg genoeg kenbaar is uit den titel) zijn de afzonderlijke stukjes ook afzonderlijk te bekomen. Als het gedaan moest worden, zouden wij al niet beter weten te kiezen, dan de vervaardiger gedaan heeft; ofschoon wij niet alleen de vele zaken en uitdrukkingen, die hier zijn weggelaten, maar ook den stijl des Bijbels, voor de jeugd (namelijk voor kinderen) minder gepast achten. Voor iets ouderen echter kan het werkje dienen. De uitvoering is goed, en de vervaardiger heeft wel gedaan met de spelling te verbeteren.


Friesche Volksalmanak. VIde Jaar. Te Leeuwarden, bij L. Schierbeek. f : - 75.


Almanak voor Dienstboden. IIde Jaar. Te Schoonhoven, bij S.E. van Nooten. f : - 50.

Deze beide Jaarboekjes, bereids gunstig bekend, en waarvan ook deze jaargangen met genoegen zullen ontvangen worden, kondigen wij hier nog met een woord aan, en wijken alzoo eenigzins af van onzen aangenomen regel; daarom, dewijl het bij toeval is, dat geen verslag van dezelve bij dat der andere Almanakken is gegeven. Het slotverhaal van No. 2, ofschoon betrekkelijk wel wat lang, staat hier bijzonder op zijne plaats. De Fries is regt provinciaal. Hier en daar mogt men met regt verlangen, dat aangenaamheid van vorm zich meer aan belangrijkheid van stof paarde.






{==229==} {>>pagina-aanduiding<<}

Boekbeschouwing.

Waarom staan de namiddag-kerken zoo ledig? Wat is de oorzaak van den groeten tegenzin (,) die (dien) vele Protestanten tegen den Heidelbergschen Catechismus toonen? Een Gesprek tusschen drie hervormde Evangeliedienaars. Door O.G. Heldring. Gedrukt voor rekening van den Schrijver. Te Nijmegen, bij D.J. Haspels. 1841. In kl. 8vo. 36 bl. f: - 25.

Dit kleine boekje is, naar het inzien van Rec., een hoogst bevreemdend, bedroevend, ja ergerlijk verschijnsel in onze dagen en in ons Vaderland. Daar de Schrijver in de laatste jaren op allerlei wijze getracht heeft zijnen naam als zoodanig bekend te maken, en die bekendheid den schadelijken invloed van dit geschriftje ligt zou kunnen bevorderen, acht Rec. zich verpligt, zijne afkeuring van en waarschuwing tegen hetzelve door een overzigt van den inhoud te staven, en alzoo meer ruimte, tijd en aandacht voor zijne beoordeeling te vergen, dan het boekje op zichzelf zou verdienen.
De drie personen, die hier sprekende optreden, worden niet alleen op den omslag, die tevens voor titel dient, ‘Hervormde Evangeliedienaars’ genoemd, maar ook op de eerste bladzijde worden hunne voornamen gespeld en daarachter gevoegd ‘Predikanten.’ Dat is wel eenigzins vreemd, daar het eer aan een komediestukje doet denken, maar het is nogtans geen overbodige voorzorg. Ds. heldring heeft misschien zelf duister gevoeld, dat men uit de redenen zijner sprekers hen bezwaarlijk als Predikanten en nog moeijelijker als dienaren van het Evangelie zou erkennen, en dus teregt zulks vooraf uitdrukkelijk en bij herhaling aangewezen. Eene gehoorde intreepreek geeft al dadelijk een' dezer mannen aanleiding, om over de in den namiddag ledige kerken te klagen. Dit verschijnsel

{==230==} {>>pagina-aanduiding<<}
wordt reeds op de tweede bladzijde ingewikkeld toegekend aan of liever verwisseld met den tegenzin van velen in de Katechismuspreek, en die tegenzin blijft vervolgens het hoofdonderwerp der rede. Zij wordt eerst toegeschreven aan vele Predikanten, die, ‘met den adem van het rationalisme bezield, eenen grooten afkeer van vele vraagstukken hebben.’ Bl. 2. De zoodanigen kunnen dus niet als ‘ondervindingrijke Christenen’ daarover spreken. Geen wonder, want ‘de tijd is nog niet gekomen, dat men op onze Academiën slechts Hoogleeraren kiest, die Christenen zijn, en onze gemeenten slechts Leeraren plaatsen, die wedergeboren zijn.’ (!!!) Bl. 5. Waarom men dat niet doet, erkent Gerlach (de voorname spreker) niet te weten, (zeer naïf!) maar klaagt, dat men thans niet meer vordert van den Predikant, dan ‘een wetenschappelijk, grondig bestudeerd Christendom en eene verklaring van zedelijk gedrag, met de bijvoeging, zoo ver wij weten,’ en verklaart zich een vriend van de onderteekening der Formulieren als overeenkomstig met den Bijbel. Bl. 6. Eene tweede reden van ‘de verachtering der namiddag-godsdienstoefeningen,’ (volgens bl. 6) van ‘de door velen verlorene belangstelling in den Catechismus’ (volgens bl. 7) vindt Gerlach in ‘gebrek aan kennis aan positief Christendom,’ (bl. 7) en klaagt over de treurige gesteldheid, waarin hij bij de ‘huisbezoeking’ zijne gemeenteleden gevonden heeft. ‘Ofschoon de uitmuntendste Leeraren hier elkander opvolgden, en er mannen onder waren, die zelven catechiseer-boekjes in het licht gegeven hebben, zoo kan ik niet ontveinzen, dat ik verreweg (grootelijks) te leur gesteld werd over (door) den wezenlijken toestand der zaak ook bij de geringe verwachting, die ik aangaande mijne gemeente had.’
(!) (Bl. 8.) De reden van die algemeene onkunde vindt hij daarin, dat het onderwijs van de Bijbelsche geschiedenis de stellige geloofsleer heeft vervangen, en dat bij de Examens (der Candidaten of Proponenten) nooit bijzonderlijk ondervraagd wordt over ‘die practische leerstukken, die vooral den weg openen tot stellig geloof, als daar zijn: de aard der bekee-
{==231==} {>>pagina-aanduiding<<}
ring, de werking des heiligen geestes, het afsterven van den ouden en opleven (ontwaken) van den nieuwen mensch, de heiligmaking, de volkomene wedergeboorte en wat dies meer zij’! (Bl. 9.) Eene derde reden van den tegenzin in den Katechismus wordt door Egbert, een' der andere sprekers, aangewezen in ‘het zoo zeer veldwinnende beginsel, dat het dan toch eindelijk alles ter (!) nederkomt op deugdbetrachting.’
Tot een proefje van den stijl en redeneertrant, welke de Schrijver zijne zoogenaamde Evangeliedienaars doorgaande laat bezigen, volge hier een gedeelte des gespreks:
‘Herman. Maar vriend, het zij mij vergund hier dan toch eene bedenking te maken. Gij zult mij toch wel toestemmen, dat de leer der verzoening op zich zelve geen mensch kan zalig maken. Ook niet het bloot geloof er aan. Maar wel, hoe wij deze leer aannemen en of wij goed aan haar beantwoorden.
Gerlach. Het is dus in uwe oogen de wijze der aanneming van onze zijde en het goed beantwoorden der verzoening, die u doet denken, dat de weg zij, waardoor de mensch dezelve zich waardig maakt, en behouden wordt?
H. Ongetwijfeld. Het geloofsleven, de dankbaarheid, de liefde is onze verzoening. Christus dood is daar, (!) om ons te verzekeren van Gods liefde, en in ons hart zulke gevoelens op te wekken, als er noodig zijn, om het welgevallen Gods te verwerven.
G. Nu juist, het zijn dan de gevoelens, die gij koestert, volgens uwe stelling, die de redenen uwer zaligheid zijn zullen, niet waar?
H. Juist. Daarom hangt het geheel daarvan af, of ik al dan niet zalig zal worden.
G. Gij hebt dus voornamelijk Gods liefde in Christus te kennen, dewijl deze de oorzaak dier gevoelens is, niet waar?
H. Dit is alles, waar het op ter (!) neder komt.
G. Nu dan vriend! wanneer dit het geval is, wat bekommert gij u dan nog om de leer van 's menschen ellende, om die van de geheele verlorenheid des menschelij-
{==232==} {>>pagina-aanduiding<<}
ken geslachts, van de offerhande des kruises, van de wedergeboorte, van den Heiligen Geest, ja van de eeuwige zaligheid of verdoemenis; deze, daar gij u zelven de liefde Gods verwerven of waardig maken moet, zijn nu alle nevenzaken?
H: Zij zijn ook alle minder van belang, en er is nog al wat voor en tegen te zeggen. (!!!)
G. Juist vriend, en dit enkel, omdat gij geene volkomene verzoening, geene geheele regtvaardigmaking in Christus stelt.’
In dien trant gaat het gesprek voort. Het aanvoeren van den 23sten Zondag van den Heidelbergschen Katechismus en de verzekering van Gerlach, dat het oogenblik, waarin iemand tot de daar uitgesprokene overtuiging komt, dat was van zijne wedergeboorte, is dan ook genoeg, om den flaauwen Herman eensklaps tot de belangrijke erkentenis te brengen: ‘Vriend. Gij hebt mij daar een verschil doen zien, dat ik zelf vroeger nimmer zoo juist heb begrepen. Gij hebt regt: de wijze hoe, noch de waardigheid der aanneming zelve doen in dezen tot onze verzoening niets af; want het geloof is slechts het middel en enkele genade de weg. Ik beken het de gedachte van den catechismus is zeer diep en rein.’
Doch Rec. kan alzoo niet voortgaan zonder te uitvoerig te worden. Men moet nogtans het vervolg der redenering over dit punt zelf lezen, om hare ongeloofelijke absurditeit te kunnen gelooven. Wie toch, al zijn hem de dwaze overdrijvingen der typologie niet vreemd, zou kunnen gelooven, dat hier geleerd wordt, ‘dat door het verzoendeksel van de arke des verbonds, in welke de wet lag, en door de engelen Gods, die een geheel met dat deksel uitmaakten en met hunne blikken (oogen) op hetzelve schouwden, als van nieuws (NB.) ons de heilige waarheid geopenbaard wordt, dat de engelen zelfs begeerig waren in het geheim door te zien, waardoor de wet op aarde én heilig én verzoend tevens zijn konde.’ Kan men het gelooven, als men niet zelf het leest, dat een man, wiens taak het is de H. Schrift uit te leggen, schrijven kan: ‘Gij hadt uwe

{==233==} {>>pagina-aanduiding<<}
oogen op het Heilige der Heilige, waar onze Heer eenmaal inging, toen Hij de offerhande Zijns ligehaams volbragt,’ en alzoo beeld en beteekenis der zaak op eene onbegrijpelijke wijze verwarren, als had hij nooit gelezen, wat in hetzelfde hoofdstuk van den brief aan de Hebreën, dat hem voor den geest dwarrelt, (IX:24) te lezen staat: Christus is niet ingegaan in het heiligdom, dat met handen gemaakt is, enz. Wie lust heeft, leze de typologische spelingen, die op deze bladzijde verder voorkomen; de buitensporige vergelijking, welke de Schrijver vervolgens bezigt; de toepassing van Psalm CXXVII:2, waar hij de verkeerde maar hem hoogst welkome vertaling: ‘Hij schenkt het, dien Hij lief heeft, in zijnen slaap,’ natuurlijk behoudt, enz. enz., waardoor hij zich den weg baant tot het bijbrengen van de vierde reden van tegenzin in den Katechismus, ‘het ongeloof, namelijk, aan de algeheele verlorenheid des menschelijken geslachts,’ uitgesproken in de bekende stelling, dat de mensch, van God afgevallen, van nature geneigd is God en zijne evenmenschen te haten.
Deze stelling wordt door Gerlach en Egbert, op grond van hunne eigene zielsgesteldheid, als waar erkend; nader bewezen door heenwijzing op de ikheid, als den afgod onzes tijds, en op het vergoden, dat ‘in onze dagen overal de vensters uitschreeuwt.’ Zij doet Gerlach zeggen: ‘hoe in alle wereld’ (een meermalen voorkomende Germanismus van de ergste soort) ‘het mogelijk is, dat zoo vele egoïstische deugdsmannen nog den catechismus kunnen blijven prediken, is mij onbegrijpelijk’! waarop Egbert antwoordt: ‘Mij is het niet vreemd. Zij huldigen den afgod der ikheid. Alle waarheid is onder deze gedachten verzwolgen: zoo ik slechts blijve, verga dan, wat er verga! Zoo ik slechts dezelfde standplaats, hetzelfde voordeel, dezelfde eere genieten moge, dan verzinke het al in een chaos, het is mij goed. Juist dit, dat wij het niet eens weten, dat deze afgod op den troon zit, en hij overal echter te voorschijn treedt, vooral bij hen, die in een kerkgenootschap blijven, hetwelk ganschelijk met hunne

{==234==} {>>pagina-aanduiding<<}
denkwijze strijdt, bewijst mij te meer, dat hij de eigenlijke vorst en vader dezer wereld geworden is.’ Bl. 19.
Op bl. 21 vinden wij eene resumtie van het gesprokene in deze woorden:
‘Egbert. Vier dingen, vriend! beschouwden wij dus als oorzaken van de ledige namiddag-kerken; vier dingen staan den mensch ook in den weg, dat hij in den zone Gods niet gelooft.
1. Zijne hoogheid. 2. Zijne onverschilligheid. 3. Dit, dat het kruis kennis der zonde eischt. 4. Dit, dat het kruis zelfverloochening vordert.
Ik meen deze vier dingen ook wel aangaande den tegenzin van zoo velen tegen den catechismus te mogen opnoemen, als oorzaak, dat dit boekske bij velen zoo weinig in tel is.’
Deze vier dingen worden vervolgens nog eens nader aangewezen, en daaraan wordt verbonden eene lofrede op de voorstelling des Evangelies zoo als die in den Katechismus voorkomt; eene lofrede meestal bij wijze van exclamatie en korte magtspreuken, die ten slotte Gerlach tot de uitroeping vervoert: (bl. 29.) ‘Dan zeg vrij: gij ledige namiddag-kerken, zijt ledig geworden, omdat eene leer zoo zwaar voor vleesch en bloed u daar verkondigd wordt,’ enz. (NB. u, kerken!!!) en hem tot het besluit brengt: ‘Ja mijn vriend, zeer sterk getuigen onze ledige namiddag-kerken tegen den geest van het Protestantisme onzer dagen,’ enz. (Bl. 31.)
Ds. heldring is echter de man niet, om alleen bij klagten zich te bepalen. Hij wil ook trachten ‘te herstellen, wat zoo zeer verloren geraakt is.’ Schoon hij erkent, dat ‘het moeijelijk, ongeloofelijk moeijelijk zijn zal, om het volk terug te voeren tot gindsche’ (een zeer geliefkoosd woord bij dezen Schrijver) ‘zielsstemming, zoo noodig om de namiddag-godsdienstoefeningen met lust bij te wonen,’ geeft hij door Gerlach echter eenige middelen op, die hem ‘voorkomen in dezen het doelmatigste te zamen te werken.’ Zij zijn:

{==235==} {>>pagina-aanduiding<<}

‘I. De huisbezoeking.’ Daarbij moet de Predikant ‘moedig en vast doorvragen en niemand ontzien, tot men de menschen zelven overtuigd heeft, wij weten niets of althans zeer weinig; hun dan de hoofdwaarheden mededeelen, in korte steeds wederkeerende woorden, het liefst in de taal van den catechismus.’ (!!!)
‘II. De ledematen-catechizatiën, en wel deze geheel toegewijd aan onderwijs in de waarheden van den catechismus en wel naar aanleiding van denzelven.’
‘III. De afschaffing op de gewone catechisatiën van alle leerboekjes over de positieve waarheden, en in plaats van die het gebruik van het kort begrip en voor meer gevorderden den catechismus zelven.’ (!!!)
Bij het bespreken van dit punt wordt tevens aangeduid, hoewel niet uitdrukkelijk gevorderd, dat ook in de scholen de Katechismus weer moet ingevoerd. Immers Gerlach zegt: ‘Eenmaal voorzag het Schoolonderwijs hierin (in de kennis namelijk van den Katechismus.) - Dat is vervallen. - Sedert de invoering van het nieuwe onderwijs is het anders geworden. Sedert dien tijd is de namiddag-godsdienst minder en minder bezocht. Zoo is het. Wie weet of het niet nu juist is, dat de tijd is gekomen, waarin ook dat veranderen zal? Wij wenschen het zeer!’
‘IV. Maar o, hoe gaarne zagen wij het ten vierde, dat de zoo groote vrijheid ons thans bij het onderteekenen der formulieren vergund, meer beperkt werd. Dan zou althans het volgende geslacht zich meer eigenlijk moeten toeleggen op de regte kennis van onze formulieren en lithurgische (liturgische) schriften. Dan zouden velen of terugdeinzen voor eene leer, die zij niet aannemen konden, of zich geheel met dezelve vereenigen. Dan ware onze kerk wederom eene kerk!’ Na het ‘aanstippen van deze gedachte’ eindigt de spreker zijn ‘vertoog’ (NB. den man heeft vergeten, dat hij een gesprek heet te voeren) met den wensch, dat ‘menigeen in hetzelve, datgene moge vinden, wat hen met mij beweegt dien weg

{==236==} {>>pagina-aanduiding<<}
in te slaan, die voor het Koningrijk der hemelen ook onder den vorm van het Protestantisme het nuttigste is.’
Waarschijnlijk zal hier de lezer zich met den Rec. verheugen, aan het einde van het overzigt gekomen te zijn; maar hij zal dan toch tevens erkennen, dat Rec. dit verdrietige werk zich diende te getroosten, wilde hij niet, bij eene bloote vermelding van sommige punten en eene ongemotiveerde beoordeeling, van partijdigheid en onwaarheid verdacht worden. Wie toch zou den onbekenden Recensent alleen op diens woord gelooven, wanneer hij alleen gezegd had, dat de Schrijver duidelijk toont volstrekt onbevoegd te zijn om voor het publiek de pen te voeren, daar helderheid en juistheid van gedachten, kennis zelfs van spelling, taal en stijl hem ontbreken. Immers is Ds. heldring in de laatste jaren zoo vaak als Schrijver opgetreden, en heeft hij getracht als Volksvriend, als Oudheidkundige, als Dichter, Belletrist, Humorist zich te doen kennen! Immers prijkt zijn naam in Jaarboekjes en Almanakken en voor werken van smaak! Het is zoo, lezer! maar Rec. verwijst u nu alleen naar de aangevoerde staaltjes van 's mans schrijfwijze, wel verzekerd, dat ieder bevoegd beoordeelaar overal tastbare blijken van verregaande onbedrevenheid in taal en stijl zal vinden, en met hem zal erkennen, dat' men met de aanwijzing en verbetering derzelven bladzijden zou kunnen vullen. - ‘Maar zulk een man kan immers in deze niet onkundig zijn! Dat zal aan overhaasting, aan achteloosheid moeten toegeschreven worden!’ - Dan zou de man eene onvergefelijke minachting voor zijne lezers aan den dag leggen en een niet minder hoog gevoelen omtrent zichzelven en het gewigt zijner denkbeelden. Doch neen, Rec. durft het vrijmoedig beweren en staande houden: een man, die helder en juist denkt, die onze taal, de beteekenis en kracht harer woorden kent, en eenig denkbeeld heeft van geregelde constructie en duidelijken stijl, hij kan niet alzoo schrijven, al ware hij ook door slaap bedwelmd of door de uiterste haast geperst. Hoe het daarmede bestaanbaar is, dat
Ds. heldring tot de

{==237==} {>>pagina-aanduiding<<}
Schrijvers van den dag behoort, laat Rec. aan het publiek ter verklaring over. Misschien zouden zijne vrienden, de Redacteurs der Almanakken, tot welke hij bijdragen levert, of de corrector zijner drukproeven, ook hier, gelijk helaas! zoo dikwijls, iets ter oplossing van dit raadsel kunnen bijdragen.
Het bovenstaand overzigt maakt, naar het inzien van Rec., het geven van eene beoordeeling overbodig. Wie toch ontdekt niet al dadelijk, dat de man over het verband der beide zaken, die hij behandelen wil, niet behoorlijk heeft nagedacht? Immers zou hij, bij eenig nadenken, terstond hebben opgemerkt, dat de tegenzin tegen den Katechismus niet de eenige reden zijn kan van de trage opkomst der gemeente tot de bijeenkomsten in den namiddag, dewijl datzelfde verschijnsel ook op te merken is bij de Lutherschen, waar over den Katechismus niet gepreekt wordt, en het bezoek der kerken van alle gezindten ook bij de avondgodsdienstoefeningen in het algemeen treurig afsteekt bij dat van den morgen. Neen, voor dit verschijnsel bestaan andere, althans meerdere redenen, wier onderzoek en aanwijzing niet onbelangrijk zijn zou, doch hier van Rec. niet kunnen verwacht worden. Doch het is blijkbaar de liefde voor den Heidelbergschen Katechismus en het verdriet over deszelfs minachting, die Ds. heldring geheel hebben bevangen, zijn oordeel verbijsteren, en hem de liefde doen vergeten, indien niet verliezen. Immers hij moet of verbijsterd en bevangen, of bekrompen en dom, of hatelijk en listig zijn, die zijne lezers wil doen gelooven, dat er geen midden bestaat tusschen het onbepaald geloof in den Katechismus en tusschen dat onbijbelsche rationalismus, hetwelk, zoo als hij zegt, van alles zwijgt, behalve van God, deugd en onsterfelijkheid, en alleen door eigene kracht en verdienste zalig meent te worden - of die beweren durft, dat voor hem, die gelooft, dat de dood van Christus ons van Gods liefde verzekert en door wederliefde en dankbaarheid ons met God verzoent, en vatbaar maakt voor het genot van de zaligheid; voor hem, zeg ik, ‘de leer van den H. Geest, van de eeuwige

{==238==} {>>pagina-aanduiding<<}
zaligheid of verdoemenis min belangrijke nevenzaken zijn, waartegen nog al wat is te zeggen.’ (Bl. 11.)
Moge het echter onzeker zijn, waaraan het voordragen van zulke schandelijke leugens zij toe te schrijven: het gebruik van de bijbelplaatsen, in dit boekje bijgebragt, stelt het buiten twijfel, dat de Schrijver nog wel ‘op hetzelfde standpunt staat, waarop de vaderen stonden,’ en geenerlei deel heeft aan de ‘exegetische vorderingen,’ van welke hij bl. 21 schimpend gewag maakt.
Even gereedelijk zal ook ieder 's mans bevangenheid en voorbeeldelooze ingenomenheid met den Katechismus erkennen in de middelen, die hij aanprijst, om deszelfs gezonken invloed te herstellen. Laat zich eene meer onbeschaamde vergoding van menschenwerk, eene meer volkomene terzijdestelling van de H. Schrift zelfs denken, dan daar gevonden wordt? En die man durft op het vergoden schelden, en herhaaldelijk van ‘den geest van het Protestantismus’ spreken! Kent hij dan Artikel 7 van de Geloofsbelijdenis niet? Of durft hij dat alleen van zijne onbepaald geloovige aanneming der Formulieren uitzonderen?
Allermeest duidelijk echter zal ieder nadenkende in dit boekje de bedroevende blijken zien van des Schrijvers eigenwaan, hoogmoed en liefdeloosheid. Onverbloemd toch wordt hier alleen hij als Christen erkend, die in denkwijze met den Katechismus, dat is met den Schrijver overeenstemt (zie bl. 5, 17, 12); terwijl zij, die van dezelve verschillen, en nogtans het leeraarsambt in de hervormde kerk blijven bekleeden, als de overgegevenste, laaghartigste egoïsten worden gebrandmerkt, bl. 19, en de ondergang van de beste gemeenten aan hen wordt geweten, bl. 13; gelijk dan ook dat verschil van denkwijze doorgaande en stellig aan zedelijk slechte oorzaken wordt toegeschreven, bl. 21 en verv.
Rec. behoort niet tot de zoo bitter en liefdeloos geschandvlekte ambtsbroeders van Ds. heldring. Het is dus geene persoonlijke grieve, die zijne diepe verontwaardiging gaande maakte. Maar wie, dien het Bijbelsch Christendom ter harte gaat, kan koel blijven bij zoodanig

{==239==} {>>pagina-aanduiding<<}
ijveren voor een kerkelijk leerstellig Christendom, bij zoo onbepaalde aanprijzing van een onderwijsboek, dat, bij het onmiskenbaar goede, dat er in gevonden wordt, en bij alle geschiktheid voor het doel, waartoe het moest dienen, toch naar inhoud en vorm veelzins de kleur draagt van den tijd, waarin het geschreven is? Wie wordt niet geërgerd bij het zien van zoo verregaande onkunde, aan overmoedige stoutheid gepaard, bij het schendig lasteren van zoo vele eer- en achtingwaardige mannen? bij zulk een onbedacht en verderfelijk zaaijen van onrust in de gemeente van Christus den Heer?
Hoe ligt ware het, de door heldring zoo onhandig gebruikte wapenen tegen hemzelven te keeren, en, door hem te behandelen gelijk hij anderen behandeld heeft, hem, zoo niet in een verachtelijk, althans in een bespottelijk licht te stellen! Doch wij willen bedenken, dat hij niet geweten heeft wat hij deed, en hem alleen raden, om voortaan eerst na te denken, eer hij weer tot schrijven zich zet; maar bovenal, om, zoo hij tot zijne stichting nog iets anders dan den Katechismus leest, en nog soms het Evangelie, waarvan hij de dienaar zich noemt, inziet, dan toch vooral zijn oog te slaan op de Apostolische woorden Romeinen XIV:4, 10, 22.


Het ware Christendom, van Johann Arnd. Op nieuw uitgegeven, en met eene ophelderende Inleiding en een Levensberigt van den Schrijver vermeerderd door Dr. Fr. Wm. Krummacher, Gereformeerd Predikant te Elberfeld. Naar het Hoogduitsch. Iste Aflevering. Te Dordrecht, bij van Houtrijve en Bredius. 1840. In gr. 8vo. 96 bl. f : - 75.

Dat johann arnd een achtingwaardig en voor zijnen tijd, in het begin der 17de Eeuw, verdienstelijk Zedeschrijver geweest is, die tot de beoefening van Christelijke godsvrucht en deugd zijne pogingen aangewend heeft, is bekend; maar of het noodig is, zijne schriften thans, in

{==240==} {>>pagina-aanduiding<<}
de eerste helft der 19de Eeuw, op nieuw uit te geven, en van die uitgave, door den wegens zijnen mystieken onzin beruchten Elberfeldschen Predikant krummacher bezorgd, eene overzetting in onze taal in het licht te geven, dit is eene andere vraag, die Rec. niet bevestigend kan beantwoorden. Gaarne wil hij gelooven, dat arnd het met het ware Christendom regt goed meende, en dit niet slechts in veel weten en regtzinnig gelooven en uitwendigheden, maar boven alles in zulk een practisch Christelijk leven zocht, dat, uit de zuiverste beginsels voortvloeijende, ons, door de beoefening van ware deugd, tot navolgers van jezus en Gode gelijkvormig maakt: de afgeleverde bladen toonen genoeg, dat zulks de strekking van dit geheele werk is; en uit dit oogpunt beschouwd, zou Rec. het gaarne willen aanprijzen; maar of nu de gansche loop van deszelfs denk- en voorstellingswijze tot dit heilige doel voor onzen tijd nog berekend is, dit meent hij zeer te moeten betwijfelen. - Zonderlinge en zeer overdrevene denkbeelden en uitdrukkingen treft men hier allerwegen aan: b.v. ‘het beeld van God in den mensch bestaat in de gelijkvormigheid van onze menschelijke ziel - aan God en de H. Drieëenheid,’ bl. 9; - thans is ‘het beeld van God verloren,’ bl. 12; en een weinig verder: ‘de mensch heeft God de eere geroofd, daar hij zelf God zijn wilde: hierdoor heeft hij het beeld van God beroofd, daarvan iet ontnomen, namelijk de volkomene erfgeregtigheid en heiligheid;’ - ‘hij zou, ware het hem mogelijk geweest, God verdelgd hebben,’ bl. 13. Om de zonden van arnd's tijd waren ‘ellendige tijden,
oorlog, honger en pest ongetwijfeld te verwachten,’ bl. 3; als wij die rampen zien plaats grijpen, ‘dan hebben wij niet anders te denken, dan dat het Gods toorn is,’ bl. 88. Dat de Duivel in dit boek eene groote rol speelt, en bijna in elk hoofddeel, en in elk gebed, dat er achter staat, voorkomt, hierover zal men zich, naar het theologische systema van dien tijd, niet verwonderen. - Met de aanhaling van Bijbelplaatsen ziet het er somtijds ook al vreemd uit. De Kerk der ware Christenen zal niet alleen door het klein

{==241==} {>>pagina-aanduiding<<}
kuddeken, luc. XII:32, bedoeld zijn, maar ook door het kutken in den wijngaard, enz. Jes. I:8, door den enkelen tros druiven, na de nalezing, mich. VII:1, ‘of gelijk de lieve david ze vergelijkt bij ‘eene eenzame tortelduive, ps. LXXIV:19, een roerdomp der woestijn, een steenuil in de wildernis,’ ps. CII:7!! (Ps. LXXIV en CII Psalmen van david?!) Op haar ziet ook joan. XIV:18: ‘Ik zal u geen weezen laten’! (zie bl. 49.) Phil. I:21 spreekt paulus wel van den natuurlijken dood; ‘wie echter deze spreuk ook van den geestelijken zondedood verstaat, begaat geen verkeerdheid,’ enz.! (bl. 57); 2 cor. IV:16 wordt door den uitwendigen mensch, die verdorven, en den inwendigen, die vernieuwd wordt, de strijd tusschen vleesch en geest bedoeld! (bl. 77). - Van zoete spelingen en zoogenaamde vergeestelijkingen, maar die niet anders dan voortbrengsels van valsch vernuft zijn, wemelt het hier en daar: men zie slechts bl. 31-34, 58-60, 70, 71. Wil men één staaltje voor allen, men hoore het volgende uit bl. 60: ‘Gen. XXIX:17, 18, lezen wij: toen Jakob Rachel, zijne schoone gemalinne, ten’ (l. ter) ‘vrouwe begeerde, moest hij eerst Lea nemen. Maar “Lea had teedere oogen, doch Rachel was schoon van gedaante en schoon van aangezigt”: dus, verkiest gij de schoone Rachel, zal uwe ziel de liefste gemalin worden van Jakob, dat is Christus, zoo moet gij
vooraf Lea nemen, dat wil zeggen: gij moet u zelven mishagen, u zelven hatelijk worden, ongeschikt, gij moet u zelven haten en verloochenen. O hoe velen worden er bedrogen met Jakob, door hun eigen leven, door zich zelven, daar zij meenen, zij bezitten de schoone, aanminnige Rachel, dat wil zeggen, zij meenen, dat zij een Christelijk leven hebben, dat God liefheeft. Dan, zien zij nader toe, zoo is het Lea, zoo is hun leven onbehagelijk en hatelijk voor Gods oogen. Wees u zelven eerst onwaardig in eigen oog, als Lea, die de onwaardigste was in haars vaders huis: leer eerst ootmoed, zachtmoedigheid en geduld: dan zult gij de schoone Rachel worden,’ enz. - Waarlijk, men moest zulke

{==242==} {>>pagina-aanduiding<<}
boeken niet vertalen, niet laten drukken! De ligtzinnige, wien zij in handen komen, of die er van hoort, spot er mede, en daarom, wat nog erger is, met de gansche zaak van Godsdienst en deugd: de ernstige bedroeft en ergert zich, dat de beste en heiligste zaak dus aan den spot prijs gegeven wordt, en dat het kostelijke kleinood des waren en practischen Christendoms, dat ook in dit boek vervat is, onder zoo veel ontuig bedolven ligt. - Er worden op den omslag van dit stuk acht zulke Afleveringen van dit werk, elk à 75 cents, en bovendien vijf staalgravures en het portret van den Schrijver, elk à 15 cents, beloofd: Rec. wenscht, om gemelde redenen, dat dezelve geen voortgang zullen hebben. Of moeten wij dan niet alleen in dogmatisch, maar ook in moralisch en aesthetisch opzigt, volstrekt weder twee of drie Eeuwen teruggaan?!


Leven en Sterven. Uittreksels uit het Dagboek eens Geestelijken. Naar het Hoogduitsch. Te Amsterdam, bij J.C. Sepp en Zoon. In kl. 8vo. 195 bl. f 1-40.

Een welgeschreven en stichtelijk werkje, behelzende zeventien, naar het schijnt, ware of op waarheid gegronde voorvallen, die eenen Geestelijke bij kranken en stervenden voorgekomen zijn; doch waardoor men tevens meestal eenige kennis krijgt van den levensloop en de lotgevallen der hoofdpersonen, zoodat de titel leven en sterven niet ongepast is. De vermaningen, besturingen en vertroostingen, die hij daarbij mededeelt, ademen eene redelijke Godsdienst, eenen verstandigen, ernstigen en liefderijken Christenzin, van Piëtisme en Fanatisme verwijderd. - Het eene verhaal is wel, zoo als het gaat, belangrijker dan het andere; maar zij laten zich toch doorgaans met belangstelling lezen, en kunnen niet alleen voor Geestelijken, maar ook voor Leeken van allerlei stand van nut zijn. - Het tooneel is (dit ziet men aan eenige eigenheden) Duitschland; maar zulks doet aan de hoofdzaak geen bijzonder nadeel. - De toon van verhalen is meestal eenvoudig en

{==243==} {>>pagina-aanduiding<<}
natuurlijk: de gesprekken mogen hier en daar wel eens een weinig uitgebreid en opgesierd zijn; maar over het geheel schijnt toch de verhaler aan de waarheid getrouw gebleven te zijn. - Aanmerkingen van groot belang heeft Rec. niet: sommige dingen zou hij wel eens eenigzins anders inzien; maar het is niet van dat gewigt, om er hier over uit te weiden: hij beveelt dus dit boekje aan allen, die eene aangenaam-ernstige lectuur beminnen, gaarne aan.


Gedachten van een' Leek, over hetgeen een te sluiten Concordaat voor vrede en eensgezindheid nadeeligs zal opleveren. Een toevoegsel tot de ‘Zedig-vrijmoedige Bedenkingen tegen een Concordaat.’ Te Amsterdam, bij S.J. Prins. Maart 1841. In gr. 8vo. 16 bl. f : - 10.


Geen Concordaat met Romen! Een Volkslied. Te Amsterdam, bij P.N. van Kampen. 1841. In gr. 8vo. 5 bl. f : - 10.

De Schrijver der Gedachten enz. sluit zich met goedkeuring en lof aan dien der Zedig-vrijmoedige Bedenkingen enz., en vermeerdert dezelve, met de zijne, tot aanvulling en versterking, daarnevens te plaatsen. Hij geeft zeer bezadigd zijne bezorgdheid te kennen, dat een Concordaat nadeelig zal zijn aan de zoo hoogst wenschelijke toenadering en vreedzame betrekking tusschen de Nederlandsche Katholieken en Protestanten, die door alles, wat er sedert 1795 in Kerk en Staat gebeurd is, allengs is tot stand gekomen, maar welke hij vreest dat gestoord zal worden, ‘niet door verstandigen, bezadigden en verlichten onder beide,’ maar door de groote menigte, die het door een Concordaat geschonkene wederzijds ligtelijk te hoog zal aanslaan, hetwelk aan de eene zijde groote aanmatiging, aan de andere hevigen afkeer en misnoegen te weeg brengen, en, zoo als hij meent, bij de zoogenaamde Afgescheidenen nog grooter en daardoor nog gevaarlijker (?) zijn, en afkeerigheid tusschen Vorst en Volk bewerken

{==244==} {>>pagina-aanduiding<<}
zal: uit dit een en ander vreest hij toenemende onderlinge ‘verbittering, Godsdiensthaat en Religiekrijg’; en met eene ernstige toespraak aan zijne landgenooten en aan Z.M. den Koning besluit hij. - Rec. erkent gaarne, dat er veel gegronds in diens aangevoerde redenen van bezorgdheid is, en wil het daarom aan de genen, die op deze zaak eenigen invloed hebben, ter ernstige overweging aanbevelen.
Doch wat zal Rec. nu van het tweede stukje zeggen? Het wordt wel voorafgegaan door een toepasselijk stuk uit eenen Smeechbrief der Geloovigen in de Nederlanden aen Zijne Keiz. Maj. maximiliaan II; het is wel een Volkslied van vier coupletten, op de wijze van het Wilhelmus, bestaande in eene spraakwending tot de vroegere Prinsen van Oranje en Nederlands Voorvaderen, en dichterlijk fiksch genoeg gesteld, om ook van deze zijde met lof vermeld te worden, zoo wel als wegens den wensch, dien het slotreferein der twee laatste coupletten uitdrukt:

‘Geen Concordaat met Romen 
Voor 't vrije Nederland!’ 


maar of het verstandig en voorzigtig is, eene zaak, waarin de Schrijver der Gedachten enz., wanneer zij eens tot stand komen mogt, niet geheel ongegrond gevaar ten opzigte der groote volksmenigte ziet, nu reeds door dit middel in den mond dier volksmenigte, welke er toch doorgaans weinig van begrijpt, te brengen, dien kreet langs onze straten, of, zoo als deze Dichter zegt, ‘van strand tot strand’ te doen galmen, en alzoo eene gevaarlijke opwinding te bevorderen; dit is eene andere vraag, die Rec. niet gaarne bevestigend zou beantwoorden, en waarom hij de uitgave van dit stukje niet kan billijken.





Klinische Bijdragen tot de theorie en praktijk der Geneesen Heelkunde, door C. Gobee, Med. et Chir. Doctor, Chirurgijn - Majoor bij het Hospitaal te 's Hertogen-
{==245==} {>>pagina-aanduiding<<}
bosch. Te Utrecht, bij Robert Natan. In gr. 8vo. XII en 320 bl. f 5 - :

In een onzer tijdschriften werd van den Hollander gezegd, dat hij niet zeer productief was; de Hollandsche Officieren van Gezondheid, of liever Militaire Artsen, die in Hollandsche dienst zijn, schijnen hierop eene uitzondering te maken. Men ontmoet onder de namen der genen, die als Schrijvers optreden, wel de meeste, die van eenen vreemden oorsprong zijn, maar het zal toch bij de Landmagt niet gesteld zijn als bij de Zeemagt, of zelfs in de Overzeesche Bezittingen, waar thans een inboorling als een' vreemden vogel of een zeldzaam verschijnsel te beschouwen is. Indien de schrijvenden bij de Landmagt ook uit Duitschland herwaarts overgekomen zijn, dan zoude zeker de uitzondering, waarvan boven gesproken is, vervallen, en de eer der beoefening van de wetenschap slechts door vreemden gehandhaafd worden. Intusschen zullen mannen als gobee, kerst, snabilie, de ridder, sas toch onder de inboorlingen kunnen gerekend worden, en met meer anderen, die nog lust bezitten om te werken, maken zij eene gunstige uitzondering in het algemeen, en vertegenwoordigen het militair geneeskundig personeel als zeer werkzaam en niet altijd op de penningenjagt. Geldt ook misschien hier, dat onder druk en schrale belooning de beste talenten gekweekt worden?...
In de Voorrede geeft de Heer gobee eene korte schets der omwentelingen, die de Geneeskunde in de XIXde Eeuw ondergaan heeft. Hij telt er vijf. Het komt ons voor, dat de theoriën of stelsels van brown en broussais slechts dezen naam verdienen. De Heer gobee doet toch zelf den contrastimulus van rasori als eene wijziging van het stelsel van broussais voorkomen. De Natuurphilosophie van schelling oefende slechts eenen voorbijgaanden invloed, dien van den geest des tijds, op de Geneeskunde. De Homoeopathie wordt, nog daarenboven, door hem met den naam eener krankzinnige idée bestempeld; ofschoon deze misgeboorte eigenlijk toch meer dan eene bloote idée is.

{==246==} {>>pagina-aanduiding<<}
Zonderling klinkt het: Broussais is nu niet meer; zijn stelsel is ook reeds een lijk geworden. Wij vereenigen ons echter met het gezegde: ‘doch de geest, die hetzelve’ (het lijk, of het stelsel?) ‘bezield heeft, heeft daar, waar hij wel begrepen werd (sic), veelvuldige vruchten opgeleverd.’ Nog beter ware het echter gezegd, dat de rigting, door bichat, in zijne Anatomie générale, aan de kunst gegeven, nu eerst die vruchten begint te dragen, welke slechts door den tijd konden rijpen. Dat de Geneesheeren in stelsels uitgeput zijn, zoude ook zeer in twijfel kunnen getrokken worden; in geenen deele kan echter het betere deel naar rust verlangen; daar geeft de Heer gobee ons zelf de bewijzen van, en, door de mededeeling zijner waarnemingen, ons te dezen als 't ware de wapenen tegen hem in handen. Wij zouden zeggen, men tracht thans eenen beteren weg in te slaan, en de waarnemingen van den Heer gobee, op het voetspoor van zulke groote mannen, als hij zich ten voorbeeld stelt, kunnen niet anders dan als eene belangrijke bijdrage tot de geneeskundige wetenschap beschouwd worden. Vereenigen wij ons hier geheel met den Schrijver, en houden wij hem, naar den aard van zijn werk, voor een' dergenen, die alles onderzoeken en het goede behouden; wij kunnen ons niet met de aanneming der drie partijen vereenigen. De waarheid wordt even min bij de mannen van het juiste midden gevonden. Liefst worde ook de Geneeskunde niet met de staatkunde vergeleken. Exeat aula, qui vult esse pius! Het is de door hem zoo genoemde behoudende partij, die het nieuwe niet al te gretig opneemt, omdat het nieuw is. Zij zweert niet bij hippocrates, sydenham of boerhaave, maar zij heeft in dezer
scholen het nil mirari geleerd, en uit den aard van hare studie kan zij het oude niet verwerpen. Maar, gevoedsterd in de scholen van de zoo even vermelde Ouden, heeft zij reeds van dezen geleerd, dat alleen in den voortgang der wetenschap eene toenadering tot de volkomenheid mogelijk is. Het nieuwe van wege het oude niet verachtende, waardeert zij elke poging, om de kunst der volkomenheid nader bij te brengen, en zoo worden van zelf de

{==247==} {>>pagina-aanduiding<<}
vorderingen in de wetenschap met het voorledene, het oude met het nieuwe in verband gebragt..
Maar genoeg over de Voorrede, in welke wij het wetenschappelijk streven van den Schrijver hulde doen. Wij zullen, naar aanleiding zijner verdeeling, zijne klinische waarnemingen kortelijk nagaan, om ons later eenige oogenblikken bezig te houden met de resultaten zijner veeljarige waarneming der oogziekte in het Nederlandsche leger.
De gedane waarnemingen worden voorgesteld in betrekking tot de plaats gehad hebbende weersgesteldheid, of het zijn enkele daarbij ingewevene belangrijke gevallen. De Heer gobee was gelukkig genoeg, door twee bekwame mannen geholpen te worden voor het meteorologisch gedeelte, de Heer Hoofd-ingenieur voor den Waterstaat de kruyff en den Heer palier. Op deze wijze kan men zich van de naauwkeurigheid der waarnemingen meer verzekerd houden; iets, hetwelk niet altijd het geval wezen zal, wanneer men deze aan ondergeschikten moet overlaten, en toch kan een met bezigheden bezet Geneesheer niet alles zelf doen. Wij erkennen met den Schrijver de noodzakelijkheid, die er bestaat, om het heerschend ziektekarakter naauwkeurig gade te slaan, maar vertrouwen, dat ook door enkele op zich zelve staande ziektegevallen tot den opbouw der Geneeskunde medegewerkt wordt. Vele zijn de wegen, die naar het groote doel, het opsporen der waarheid, leiden; vooralsnog verwachten wij echter meer van de eendragtige verscheidenheid, dan van het streven der eenheid, een meer denkbeeldig schoon verschiet, dan eene ware, genoegelijke rustplaats, waar de waarheid niet bestaanbaar zoude zijn, die hier steeds onder uiteenloopend streven gezocht moet worden.
Het eigenlijk onderwerp van een gedeelte van dit boek is het ziektekarakter van het jaar 1838, waargenomen in het Hospitaal te 's Hertogenbosch. Volgens de maanden van het jaar, splitst zich dit gedeelte in twaalf Afdeelingen. Aan het hoofd van elke Afdeeling wordt eene Tabel gevonden. Zij vertoont het getal overgeblevene zieken van de vorige maand, de bijgekomenen, de overledenen, de

{==248==} {>>pagina-aanduiding<<}
herstelden, de overgeblevene lijders, de ziektevormen, den barometer, twee maal, den thermometer, drie maal daags gadegeslagen, de luchtsgesteldheid, de winden, de hydrometeoren. De aanleg van het werk is dus op eene belangrijke schaal. - In de maandbeschouwing wordt eerst de algemeene ziektegesteldheid vermeld, de voorgekomene ziekten opgegeven; vervolgens deelt de Schrijver eenige gewigtige ziektegevallen mede, en ook de lijkopening, wanneer de ziekte met den dood eindigde. Hij laat tevens geene gelegenheid voorbijgaan, om uit enkele gevallen nutte leeringen te trekken voor de wetenschap. Zoo worden uit het belangrijk geval van voorbijgaanden waanzin, bl. 20, dadelijk gevolgtrekkingen voor de Geregtelijke Geneeskunde afgeleid. Eene enkele maal zijn des Schrijvers uitleggingen niet geheel vrij van gezocht te zijn. Voor zulk eene mag die der bloedige diarrhaea gehouden worden van eenen waarschijnlijk slagaderlijken aard. Waar zijn de bepaalde grenzen tusschen de slagaderlijke en aderlijke uitbreiding in de haarvaten? De op bl. 3 opgegevene redenen zijn niet geheel voldoende. Met belangstelling daarentegen zal men de waarneming met de lijkopening van eenen aan hersenen ruggemerg-ontsteking met verweeking overleden lijder lezen, ook in verband met de daarop volgende ziektegeschiedenis. De verweeking was hier zeer duidelijk, en de waargenomene toevallen kunnen derhalve hier zeer wel verklaard worden. Men wane echter niet, dat dit steeds zoo, het geval is; de Heer gobee merkt dit zelf ook aan: vergelijk ook de noot op bl. 62 en bl. 103. Wij zeggen dit, omdat men tegenwoordig al begint te lezen van herstelde verweeking der hersenen of het ruggemerg! stolpertus droeg, herinneren wij ons dit wèl, zijn werk aan zijne afgestorvene lijders op, omdat zij het hem niet lastig gemaakt hadden; zulke lijders achterhalen den Arts ook niet, en de ware gehalte der ziekte blijft steeds in het midden! Wat de
verweeking van het ruggemerg betreft, zij de onderzoeker steeds gedachtig der natuurlijke weekheid, vooral van het rug gedeelte.
Wij zouden den Schrijver gaarne op den voet door het

{==249==} {>>pagina-aanduiding<<}
geheele werk volgen, en bij elke belangrijke waarneming met hem blijven stilstaan; maar wij zouden dan te uitvoerig worden. Laat ons echter nog bij enkele gewigtige vraagstukken een oogenblik vertoeven, of deze aanwijzen. Daartoe rekenen wij de waarnemingen over de opwekking der kinderziekte door de vaccinatie, bl. 35 en 36; ook eene, maar slechts ééne herstelling van een reeds verre gevorderd longlijden door de levertraan, wier gunstige werking op eene uitgebreider schaal nog steeds geroemd wordt (*).
Gaarne hadden wij ook eene mededeeling der lijkopening van den door de kinderziekte in de maand Maart bezweken lijder ontvangen. Ook te dezen opzigte bestaat er tegenwoordig nog al verschil van bevindigen en gevoelens.
Als een voorzigtig Geneesheer doet zich de Schrijver kennen, die de saignées coup sur coup als rationele Geneesheer niet kan verantwoorden, wanneer ademhaling en pols van hunnen natuurlijken staat niet bijzonder afwijken; te meer, zegt de Schrijver, daar de rhumatismus acutus eene typische (?) ziekte is, en niet door bloedontlastingen of andere middelen in ééns kan worden afgewend.
Juist omdat het individualiseren van veel belang is, (bl. 74) houden wij het opium te zijner tijd zoo wel van belang bij de ijlhoofdigheid der dronkaards, als de door den Schrijver aangeprezen tartarus emeticus. Men vergelijke te dezen opzigte de door Prof. alexander medegedeelde waarnemingen. Van beide middelen geldt: abstine si modum nescis.
Een waar woord zegt de Schrijver, bl. 114, over de veelal scrophuleuse miliciens met sluimerende tuberkels in de longen; de koude fimintatiën van het hoofd, en de nog grootendeels verborgene ware gesteldheid van den typhus abdominalis. Door de ontleedkundige nasporingen zijn op verre na de ziekelijke verschijnsels bij het leven niet opgehelderd. Aan namen voor deze ziekteaandoening ontbreekt het niet; (vergelijk ook hier bl. 156, nota) maar de ware aard dezer ziekte?..

{==250==} {>>pagina-aanduiding<<}
Het minst kunnen wij ons met gobee verstaan over een als plastisch geworden contagium, hetwelk met het arteriéle bloed in de organen zoude overgaan. Het bloed helt waarschijnlijk meer tot ontmenging in de haarvaten over, bij den overgang in het aderlijk stelsel. Die bij longontsteking alles door aderlatingen der natuur meenen af te dwingen, lezen de ziektegeschiedenis, bl. 115, in haar geheel. Het raadsel, bl. 118, kan nog langs eenen anderen weg opgelost worden. De gewoonte rekt het leven dikwijls lang; terwijl eene ongewone, plotselijk opgekomene ziekte in weinige uren doodt.
Omtrent de leer der zenuwkoortsen, bl, 176, valt nog al wat aan te merken. Eigenlijk wordt hier niet zoo zeer het vraagstuk behandeld, in hoe verre er wezenlijke zenuwkoortsen bestaan, en in hoe verre men den tegenwoordig zoogenoemden typhus als eene zenuwkoorts doet voorkomen. De Schrijver heeft vroeger te regt over het duistere gesproken, hetwelk over dezen ziektevorm nog verspreid is. Er blijft hier nog veel om te doen over.
Wij kunnen op deze wijze niet verder voortgaan, willen wij nog een oogenblik bij de oogontsteking stilstaan. Bij het slot treft ons de aanmerking van den Schrijver: ‘Van de 37 overledenen waren er achttien (dus op één na de helft) aan longtering bezweken. Dit is eene treurige gewaarwording.’ - Van bl. 255 houdt de Heer gobee zich nu nog bezig met eene beschouwing der zoogenoemde heerschende oogziekte. Nieuwe mededeelingen moet men in dit vertoog niet zoeken, hetwelk, behalve de Inleiding, in zes Hoofdstukken verdeeld wordt: Het geschiedkundige is bekend; het ontleedkundig gedeelte mag men mede als bekend vooronderstellen; de ziektebeschrijving komt met die van andere waarnemers overeen. De onderkenning is den ervaren Arts niet moeijelijk, vooral wanneer hij niet tot de eenzijdigen behoort. Wat de oorzaken betreft, de punten in geschil worden niet beslecht. Omtrent de geneeswijze helt gobee tot de aanwending van den lapis infernalis over, met die omzigtigheid en beperking, waardoor de onpartijdige Geneesheer en man van ondervinding zich onderscheiden. Der aandacht is de volgende aanteekening van den Schrijver overwaardig: ‘Ik zeg in de meeste gevallen, want niet in alle heeft dit plaats. Deze oogziekte levert het verschijnsel op, (hetwelk zij trouwens met andere ziekten gemeen heeft) dat men soms maanden lang met de gelukkigste uitkomsten eene geneeswijze aan-
{==251==} {>>pagina-aanduiding<<}
wendt, en er dan eensklaps geen baat meer bij vindt. Zoo gaat het met de lapis infernalis en ook met de sulph. chinin.’ (bl. 302.) De wijze van het in werking brengen van de behandeling der aan de zorg des Heeren gobee toevertrouwde lijders doet hem kennen als eenen Arts, die zijnen pligt kent en anderen daartoe weet aan te sporen. De middelen ter voorbehoeding verlangt hij in het werk gesteld te zien door de
militaire Geneesheeren; door de kommanderende Officieren der korpsen; door de stedelijke Besturen. Mogten deze voorschriften behartigd worden door elk, wien zij aangaan! Doch hoe veel zal hier ook niet wederom tot de pia vota behooren! Indien alle Officieren van Gezondheid waren als de Schrijver zich voordoet, zij zouden door de kommanderende Officieren der korpsen niet geïntimideerd (bl. 312, No. 1) worden. Een Geneesheer, zoo als hij behoort te zijn, ook bij het militaire, kan zich achting verwerven en weet ontzag in te boezemen. Maar wordt niet dikwijls het gezegde van schiller waar bevonden, dat het verval der kunst van de kunstoefenaren uitgaat? De vrees voor gebrek aan brood vloeit voort uit het gemis van de noodige bekwaamheid, om met hoofd en handen overal een bestaan te kunnen vinden, en derhalve de ware onafhankelijkheid in zichzelven te bezitten. De Arts, die wetenschap mist, en wien nog daarenboven beschaving ontbreekt, hoe zal die zich de verschuldigde achting verwerven; wie, vooral wanneer hij in eenen hoogeren rang is geplaatst, hem daarmede te gemoet komen?
Met genoegen zullen zeker deze waarnemingen ontvangen worden. Zij doen den Schrijver kennen als iemand, waardig de plaats, welke hij bekleedt, en waardig dat naar hem geluisterd worde. Het zal hem in geen geval aan achting ontbreken; door de verdiensten, hier zoo duidelijk ten toon gespreid. Deze arbeid geeft hem regt op onderscheiding in het wetenschappelijke, en ook dáár alomme, waar hij moge geroepen worden, om voor de belangen van den door ziekte aangetasten soldaat werkzaam te zijn. Mogt hij steeds in dien geest en met zulk een' goeden uitslag productief blijven!





Geschiedkundig Mengelwerk over de Provincie Noord-Braband, bijeengebragt door C.R. Hermans, Phil. Theor. Mag. Lit. Hum. Doct., Rector der Latijnsche Scholen te

{==252==} {>>pagina-aanduiding<<}
's Hertogenbosch, enz. IV Stukken. Te 's Hertogenbosch, bij J.F. Demelinne. 1839. In gr. 8vo. f 4 - :

Onder de geschiedkundige werken, die van tot tijd in ons Vaderland het licht zien, verdienen dezulken eene eerste plaats, wier Redactie zich vooral onledig houdt, om het geschiedkundig publiek met oude echte onuitgegevene berigten bekend te maken. Daartoe bezitten wij in de eerste plaats het Tijdschrift voor Geschiedenis, Oudheden en Statistiek van Utrecht; ten andere de Bijdragen voor Vaderlandsche Geschiedenis en Oudheidkunde door i.a. nijhoff; en tot zulk een doel bezit België het Belgisch Museum, door den geleerden willems bijeenverzameld. Noord-Braband echter bezat zulk een Tijdschrift niet. Hierin heeft de Heer hermans op eene allervoortreffelijkste wijze voorzien. Elk geschiedkundige, die ook de geschiedenis en oudheden van Noord-Braband onderzocht, wijdt er den Verzamelaar dank voor, en zal zulks te meer doen, naar mate hem bekend is, hoe weinig er over dezelve is geschreven, en hoe vele belangrijke zaken dit Mengelwerk opgeeft, die nog onbekend zijn. Wij zullen trachten, er een zoo beknopt mogelijk verslag van te geven.
Vooreerst treffen wij aan eene opgave der Romeinsche en middeleeuwsche penningen in Noord-Braband gevonden. Wij kregen reeds vroeger, in het belangrijk Tijdschrift voor algemeene Munt- en Penningkunde door den geleerden van der chijs, in de verschillende Berigten, mededeeling der van tijd tot tijd gevondene penningen en munten: in dit stuk vinden wij eene opgave van al de gevondene pennigen in Noord-Braband, en wel Romeinsche en middeleeuwsche.
Het daarop volgende stuk handelt over de geboorteplaats en het sterfjaar van joannes de beka, Kronijkschrijver der Utrechtsche Bisschoppen. Ieder geschiedkundige kent de Kronijk van beka; doch de nadere bijzonderheden omtrent dezen beroemden Geschiedschrijver zijn ons ten hoogste aangenaam. Wij mogen het er dus, na al het door den Schrijver aangevoerde, voor houden, dat de gezworen Lieve-Vrouwe-broeder johannes de beeke en de Kronijkschrijver joannes de beka een en dezelfde persoon is geweest. Ook stellen wij, na al de belangrijke berigten, zijn sterfjaar in het jaar 1394, (bl. 40) en uiten tevens, met den Schrijver, den wensch, dat er zich eerlang een tweede kluit moge opdoen, om van het werk

{==253==} {>>pagina-aanduiding<<}
van beka eene oordeelkundige heruitgave te leveren, even als dit met de Kronijk van den ongenoemden Egmonder Monnik het geval is geweest.
Omtrent het kunststuk, genaamd het laatste Oordeel, in de St. Janskerk te 's Hertogenbosch, deelt de Schrijver ons, ten eerste, mede, wat de onderscheidene Kronijkschrijvers over dit spel des laatsten Oordeels hebben gemeld; ten andere het oordeel van den Heer van oeckelen, jr. van Breda over hetzelve, (bl. 48) en vervolgens de beschrijving, die de Heer w.c. timmerman van dit speeltuig geeft.
Vervolgens handelt de Schrijver over simon pelgrom, Klooster-Overste der Wilhelmieten te 's Hertogenbosch, en zijn schriften. Wij zullen den inhoud van dit belangrijke stuk onzen Lezeren trachten voor te houden. De Schrijver vermeldt daarin zijne geboorte in 1507 te 's Hertogenbosch, en vervolgens zijne opvoeding. Pelgrom wijdde zich aan den kloosterstand in het klooster der Wilhelmieten of Bazelaars, breidde zijne onderzoekingen omtrent de oudheden van 's Hertogenbosch uit, beschreef de lotgevallen van het klooster, deszelfs slooping ten tijde van maarten van rossem, toen pelgrom er Prior van was, en deszelfs afbreking op last van het Brusselsche Hof. Door de bemoejingen echter van pelgrom verkrijgen de kloosterheeren een deftig edelmanshuis op het St. Jacobs-Kerkhof. De pogingen van franciscus sonnius, zaakgelastigde van philips II, om dit sticht te vernietigen, worden afgeslagen; hoezeer pelgrom zich in het behoud van have en goed mogt verheugen, was echter de beeldstorming in 1566 allernoodlottigst voor hetzelve: het werd verbrand en vernield, zoodat niets dan de naam en deszelfs muren overbleven. Zes jaren na dit onheil sterft pelgrom in 1572; na welk doodberigt de Schrijver overgaat, om een uitvoerig verslag te geven van 's mans beide geschriften, waardoor hij met regt als taal- en geschiedkundige bij de Geleerden bekend is. - De beloften, door den Heer hermans in zijne Inleiding gedaan, (bl. 16**) vinden wij hier in het volgende afschrift vervuld, getiteld: Oorspronck van 's Hertoghen-Bosch, in 't Jaer 1540 in 't Latijn beschreven door simon pelgrom
van 's Hertogenbosch, Prior ende Provinciael van de ordre der Guilhelmijnen in sijn leven.
Wat de Schrijver verder over de Volksbegrippen, Volksgebruiken en Volks overleveringen in Noord-Braband zegt, en dit een en ander in drie afzonderlijke afdeelingen behan-
{==254==} {>>pagina-aanduiding<<}
delt, is zeer lezenswaardig. Eenige geeft hij op, geput uit den Catholijcken Pedagoge, ofte Christelijcken Onderwijzer in den Catechismus, enz. en het blijkt maar al te duidelijk, dat sommige dier begrippen, vooral bij de landlieden, nog niet zijn vergeten, maar velen nog aan dezelve hechten, of geloof aan zoodanige Volks-overleveringen blijven slaan.
Het 2de Stuk wordt geopend met een Onderzoek naar de Noord-Brabandsche muntplaatsen, 's Hertogenbosch, Waalwijk, enz.; en iets over het lederen geld en den braspenning te 's Hertogenbosch, de noodmunt te Breda, en de broodloodjes te Boxmeer. De Schrijver betoogt in hetzelve, dat 's Hertogenbosch het muntregt in 1578 en 1580 verkregen heeft bij oetrooi van philips II, niettegenstaande het gevoelen van heylen, die dit vroeger stelt; terwijl het bewijs, dat hij voor dat gevoelen uit een Charter van den 18 October 1374 ontleend heeft, door de Heer hermans, en met regt, krachteloos gemaakt wordt. In het onderzoek naar de eerste muntplaats van Waalwijk of Gansoyen vinden wij, dat die plaats reeds in 1400 het muntregt bezat, dewijl jan van brederode, in een' voorregtsbrief, aan zijnen bediende van de munt te Waalwijk gegeven, melding maakt van eenen muntmeester enz. Omtrent het muntregt van het stedeken Megen twijfelt de Schrijver niet, of de Graven van Megen hebben reeds vroeger hetzelve gehad: wij vinden evenwel hiervan geen berigt, dan in 1415. Oijen had reeds vroeg het muntregt, in 1389; Geertruidenberg verkreeg het in 1393, uit misnoegen van Graaf albregt tegen de stad Dordrecht, blijkbaar uit van mieris, Charterb. IV. 159. v.d. wal. Handvesten van Dordr. I. 345, 354. Na over het lederen geld en den braspenning van 's Hertogenbosch, de noodmunten van Breda, welke wij bij v. loon, Nederl. Hist. penn. I 237 en II 157, afgebeeld vinden, iets gezegd te hebben,
alsmede van de broodloodjes te Boxmeer, wordt dit Onderzoek gesloten met een drietal niet minder belangrijke Bijlagen, die in den tekst vermeld en aangehaald staan.
Het vervolg der opgave van in Noord-Braband gevondene penningen treffen wij verder aan; na hetwelk wij genaderd zijn tot de gewigtige bijdrage over jacob van oudenhoven en zijne werken. Schoon het twijfelachtig is, waar en wanneer hij is geboren, houdt de Verzamelaar echter zijne geboorteplaats te Oirschot; ofschoon Dr. schotel, gelijk wij elders lazen, eens achter oudenhoven's naam gevonden

{==255==} {>>pagina-aanduiding<<}
heeft S.D., waarschijnlijk Sylvaducensis beteekenende. Wij weten, dat hij te Leiden gestudeerd en aldaar gemeenzamen omgang met petrus scriverius en anderen gehad heeft. Wij vinden ook hier gewag gemaakt, dat hij de vertaler is geweest van den Oorspronck van 's Hertogenbosch door simon pelgrom, waarvan wij boven melding maakten. Eene naauwkeurige opgave van al de werken van jacob van oudenhoven, met bijvoeging der verschillende uitgaven enz., wordt hier gevonden. Zij, die dit Geschiedkundig Mengelwerk bezitten, raden wij aan te lezen de nadere bijzonderheden over jacobus van oudenhoven door den geleerden schotel in den Konst- en Letterbode, 1839, bl. 160 en verv.
Het betoog, dat er uit de Commentarii de Bello Gallico van julius caesar volstrekt geen bewijs kan getrokken worden, alsof die veldheer of zijne krijgsoversten in Noord-Nederland, en bepaaldelijk in Noord-Braband, oorlog zouden hebben gevoerd, is, ofschoon wij omtrent het al of niet aannemelijke van het gevoelen des Heeren hermans niet willen uitweiden, eene zeer belangrijke bijdrage tot de geschiedenis der Romeinen in Nederland; terwijl het daarop volgende Anthologisch en bibliographisch berigt wegens een viertal min bekende Noord-Brabandsche Dichters, daar ze niet in het Woordenboek van witsen geysbeek voorkomen, hier te huis behoort.
De drie eerste bijdragen in het 3de Stuk zijn ieder, met betrekking tot de onderwerpen, welke zij bevatten, lezenswaardig; zoo als het 25 jarig Kronijkje der stad 's Hertogenbosch van de jaren 1476-1501 voor de bijzonderheden, deze stad betreffende, hier zeer belangrijk is.
Wij treffen mede in dit Stuk aan het vervolg der Volksgebruiken in Noord-Braband. De Paascheijeren namelijk, waarvan de Eerw. heldring reeds gewag maakte in den Gelderschen Almanak voor 1839; verder, over de Paaschvuren, den Paaschmik en het Paaschlam. Nog eene andere bijdrage is later over dit volksgebruik bekend geworden. Ref. bedoelt het Hoofdstuk, getiteld: de Paascheijeren, geplaatst in den Overijsselschen Almanak voor. Oudheid en Letteren 5de Jaarg. voor 1840, bl. 154, door j.h. halbertsma. Wij raden en de bezitters van dit Mengelwerk en die van den Overijsselschen Almanak, deze beide uitmuntende bijdragen te lezen, daar zij een groot licht verspreiden over een gebruik, dat van de vroegste tijden af in ons Vaderland bekend en in zwang is geweest.

{==256==} {>>pagina-aanduiding<<}

Verder ontmoeten wij hier eene Analytische opgave der gedrukte Charters, Diploma's, Handvesten, Plakaten, Keuren, Ordonnantiën, Reglementen en andere Staatsstukken, betrekkelijk de Provincie Noord-Braband, waarvan een vervolg in het 4de Stuk wordt aangetroffen; en vinden het van den Verzamelaar eene goede keuze, om zulks op eenige vellen bij iedere aflevering te doen: hoe belangrijk, ze zouden anders eene drooge lectuur opleveren. Alwat overigens in dit 4de Stuk voorkomt, is hier regt op zijne plaats, en zal den Geschied- en Oudheidkundige menige belangrijke mededeeling aan de hand geven.
Ons bestek laat niet toe, in meerdere bijzonderheden te treden. Eene bloote inhoudsopgave mogten wij van zulk een verdienstelijk werk niet geven, maar moesten veeleer onzen Lezers wat meer van nabij met deze bijdragen bekend maken. Het verslag, dat wij dus gaven, toone de goedkeuring, welke wij aan deze onderneming hechten, en moge dienstig zijn tot die aanbeveling bij onze oudheidlievende en geschiedkundige Landgenooten, welke dit Mengelwerk zoo zeer verdient. De Verzamelaar blijve keurig op de keus zijner stukken, en vinde veel aanmoediging tot voortzetting van zijnen arbeid! Natuurlijk moest er uit vele reeds bekende bronnen worden geput; maar het zelfstandig onderzoek des Verzamelaars en het nasporen van alle Bio- en Bibliographische Schrijvers van Noord-Braband doen ons verder veel belangrijks verwachten.
Den Uitgever wenschen wij een ruim debiet; den Verzamelaar danken wij voor de mededeeling van vele gewigtige en hoogstzeldzame stukken.





't Lager-onderwijs in ons Vaderland en deszelfs regeling van staatswege, hoofdzakelijk historisch beschouwd, in verband tot Godsdienst en Burgerstaat; door Dr. H.J. Nassau. 1ste Afdeeling, Vrijheid van Onderwijs. Te Assen, bij T.J. van Tricht. 1841. In gr. 8vo. 88 bl. f 1 - :

De Redactie van de Vaderl. Letteroef. heeft, door de opname van het stuk des Hoogleeraars hofstede de groot, in No. II van dit jaar, van deszelfs belangstelling in een zoo hoogst aangelegen onderwerp blijk gegeven. Vóór en na kwamen een aantal geschriften in den Boekhandel, meerendeels pleitende voor het behoud der bestaande orde van za-
{==257==} {>>pagina-aanduiding<<}
ken; terwijl een van dezelve, de Brief van den Hoogleeraar siegenbeek aan Mr. groen van prinsterer, aanleiding gaf tot krachtige wederspraak en verzet van de zijde der Geestelijken van de R.C. Kerk, waaromtrent zich echter de stem van eenen Ongenoemde nadrukkelijk heeft doen hooren.
Bij het aantal geschriften van dien aard is het niet gemakkelijk, een summier verslag wegens al die brochures te geven, en is zoodanig verslag welligt als minder doeltreffend te beschouwen, vermits men veilig mag onderstellen, dat deze geschriften in handen zijn van allen, die belang stellen in de zaak, en tevens zich in de gelegenheid bevinden, om, door hunnen stand en betrekkingen in de Maatschappij, den slag te keeren, waarmede het lager Onderwijs, door het geroep om vrijheid, in ons Vaderland, ja waarmede dat Vaderland zelve bedreigd wordt, indien de bestaande wet van 1806 in derzelver levensbeginsel mogt worden aangerand en vernietigd.
Wij vermeenden echter ten aanzien van dit geschrift mede eene uitzondering op den door ons gestelden regel te moeten maken. De stem, die hier gehoord wordt, komt uit Drenthe, eene afgelegene grensprovincie, en zou alligt, van wege dien verren afstand, minder overal gehoord worden; en, daar zij dit overwaardig is, werden wij te rade, door deze onze aankondiging de verspreiding van het werk des Heeren nassau te bevorderen.
Na eene beknopte Inleiding, geeft de bekwame Schrijver een Overzigt van de Geschiedenis van het Onderwijs; daarna wordt de Wet van 1806 aan de beginselen van Staatsregt en aan 't gezond verstand getoetst, en het nadeelige der verandering, blijkende uit de ondervinding van België, uiteengezet. Nu spreekt de Schrijver over het ongegronde der bezwaren, in openbare Schriften aangevoerd; terwijl deze eerste Afdeeling besloten wordt met eene aanwijzing van het hoog belang van den Staat bij de handhaving van de beperking der Wet, zoowel voor zichzelven, als voor het onderwijs en den middelstand in het bijzonder.
Met regt merkt de Schrijver op, dat velen onzer Landgenooten tamelijk onverschillig schijnen omtrent de veranderingen, welke men in de regeling van het lagere Schoolwezen verwacht; en wij moeten deze opmerking, helaas! bevestigen. Kende men de heilzame strekking der bestaande Wet en de weldadige gevolgen van derzelver trouwe nale-
{==258==} {>>pagina-aanduiding<<}
ving, dan zouden alle onpartijdigen, Roomsch en Onroomsch, als liefhebbers des Vaderlands, zich vereenigen, om alles te beproeven, opdat het bestaande goede behouden bleve. Immers wijst het onderhavige stukje, met onpartijdigheid en waarheidsliefde, op de groote gevaren, die verandering van beginselen kan doen ontstaan. En wat is dit gevaar anders, dan de slooping van ons volksbestaan en de ondermijning der zedelijke grondslagen, waarop de troon behoort te rusten.
Dát zijn gevaren, groot genoeg, om de onverschilligheid van niet weinigen in werkdadige belangstelling te doen verkeren. Wat de Nederlandsche Catholiek niet wil en niet kan willen, dat wil de Kerk van Rome, en zij maakt dien wil, door den mond en de pen van sommigen harer Priesters, openbaar. Niemand verwondere zich daarover; want volkomen waar is het, wat de Heer nassau, bl. 11 en 12, in de noot, zegt: ‘Rome's theocratie is eene Christelijke Godsregering, die, gelijk het Christendom zelf, aan geen volk of land is gebonden, maar het geheele menschelijk geslacht moet willen omvatten. Zij kan derhalve, of zij verloochent zichzelve, nimmer vrede sluiten, noch eerder rusten van hare pogingen, vóór dat alle wereldlijke magt en heerschappij onder het kerkelijk gezag is gebragt, en zij allen alles is geworden in allen.’
De Schrijver heeft ten oogmerk, in eene IIde en IIIde Afdeeling, het Godsdienstig Onderwijs hier te lande en de Wet van 1806 van hare gebrekkige zijde te beschouwen. Het grondige en belangrijke, den tegenwoordigen strijd van begrippen en meeningen betreffende, in deze Iste Afdeeling ter sprake gebragt, kan eene even gelukkige bewerking van het nog volgende doen verwachten. Wij voor ons bevelen zijnen arbeid aan de lezing, overweging en vooral de behartiging van allen, die het Vaderland liefhebben.
Maar ook zijn de bestaande verordeningen van eene andere zijde bestreden geworden. Men zie slechts, wat des aangaande door Mr. g. groen van prinsterer is te berde gebragt. Ook te dezen opzigte is in dit geschrift veel belangrijks opgenomen, hetwelk eene kalme, onbevooroordeelde overweging waardig is. Mogt men eenmaal wijs worden en van alle overdrijving afkeerig zijn, kome zij ook van den kant van Rome of het hoogregtzinnig Geneve!
Gaarne vereenigen wij ons met de hartelijke, maar ernstige en gematigde, ontboezeming des Schrijvers aan het slot: ‘Wij

{==259==} {>>pagina-aanduiding<<}
wenschen, met alle opregtheid, dat wij omtrent alle ijveraars voor de vrijheid van onderwijs, met volle ruimte, mogen bidden kunnen: “Vader! vergeef het hun, want zij wisten niet, wat zij deden!” Zij wisten niet, dat zij het bestaan van duizenden op losse schroeven stelden, en hun levensgeluk verwoestten, zonder der jeugd nuttig te zijn, of iemands lot te verbeteren. Zij wisten niet, dat zij dien Staat hielpen ondergraven, die, meer dan eenig land van Europa, zoo lang de wijkplaats is geweest voor allen, die gewetensdwang vervolgde,’ enz. Die wensch toch is aller behartiging waardig. Het wereldlijk gezag van den Roomschen Opperpriester is, in den Kerkelijken Staat en het noordelijk deel van Italië, van geene beteekenis meer: wat wonder, dat men hetzelve elders poogt te vestigen? In België is dit, met gelukkig gevolg, geschied; en thans waagt men de poging, om ook Nederland in eene Provincie der Roomsche Opperheerschappij te veranderen. Kennis en beschaving, door onderwijs verkregen, staan echter daarbij in den weg; dat onderwijs moet derhalve ophouden te bestaan, opdat Rome zegeviere; en de zekerste en gemakkelijkste weg hiertoe is de proclamatie: dat het onderwijs vrij zij! met andere woorden: dat het vernietigd worde! - Zoo veel en niets minder staat er thans op het spel! Wie kan daarbij koud, gevoelloos en onverschillig blijven? Wij vermanen tot waakzaamheid, en roepen, in het belang des Vaderlands, Catholieken en Protestanten op tot wederstand van de Hierarchij van Oud-Rome. Onderwerping aan dezelve is tevens afstand van alle beginselen van ware vrijheid.


Geschiedkundige Beschrijving der oudere en nieüwere thans bestaande Ridderorden, zoo in als buiten Europa, enz. Door G.L. de Rochemont, voormalig 1e. Luitenant Kwartiermeester der Mobiele Schutterij, en J. Bischoff, gepensioneerd 1e. Luitenant der Infanterie. Te Amsterdam, bij Jb. da Cunha en Comp.

Recensent ontving het Prospectus van boven aangekondigd werk, met een daarbij gevoegd blad ter proeve. Deze Geschiedkundige Beschrijving bevat den oorsprong der Ridderorden, derzelver benaming, spreuken, ordelinten en klas-
{==260==} {>>pagina-aanduiding<<}
sen, met opgave van derzelver Instellers en der Rijken en Staten, waartoe zij behooren, opgehelderd door juiste gelithographeerde en gekleurde afbeeldingen der ordeteekenen en riddercostumen. Men ziet dus, dat men hier, voor de Geschiedenis in het algemeen en voor die dier bestaande Instellingen, veel belangrijks te wachten heeft.
Eene naauwkeurige en uitvoerige beschrijving der oudere en thans bestaande Ridderorden, en voornamelijk buiten Europa, bezitten wij in onze taal niet. De Heer scheltema, gelijk ook in het Prospectus des werks wordt opgemerkt, heeft ons in zijn Geschied- en Letterkundig Mengelwerk iets van dezelve medegedeeld; doch men kan zulks niet dan een zeer kort overzigt noemen. Van andere Schrijvers maakt het Prospectus geen gewag. Het is Recensent echter bekend, dat ook nog anderen, die misschien den Schrijveren dezer geschiedkundige bijzonderheden van dienst zouden kunnen zijn, over dit onderwerp hebben geschreven, zoo als: adriaan schoonebeek, Historie van alle Ridderlijke en Krijgsorders, enz. Amst. 1697. II Deelen. Idem: Nette Afbeeldingen der eigene dragten van alle geestelijke Orders. Amst. 1688. - Idem: Nette Afbeelding van alle geestelijke Vrouwen- en Nonnenorders. Amst. bij den Auteur, 1691.
Voor Geschiedenis, Land- en Volkenkunde is het dus van hoog belang, dat er bij het meer en meer instellen van dergelijke Orden ook eene uitvoerige en naauwkeurige Beschrijving derzelve besta. De kennis der Instellingen van Ridderorden herinnert ons, even als zoo vele Medailles en Gedenkpenningen, aan de Regering van verschillende Vorsten en Vorstinnen; aan het verrigten van vele ridderlijke daden, tot welker belooning zij ingesteld en uitgereikt werden; terwijl zoodanige kennis tevens van belang is voor dengene, die met eene Orde, hetzij vreemde of inlandsche, begiftigd is. Wie toch hecht er geen gewigt aan, bij de overtuiging zulk teeken van onderscheiding verdiend te hebben, te weten, door wien en bij welke gelegenheid zoodanige Instelling heeft plaats gehad? Hierin nu zal het bovengenoemde werk trachten te voorzien, en wij durven, naar het voorloopig uitgegeven blad en de bijgevoegde platen te oordeelen, deze onderneming wel aanprijzen. In hetzelve vinden wij vooreerst de vermelding van de instelling en verder eene zeer naauwkeurige beschrijving van de Orde van St. Katharina. Onder het rubriek Groot-Brittanje wordt de Orde van den Kouse-
{==261==} {>>pagina-aanduiding<<}
band of St. Joris behandeld. Lezenswaardig is over de instelling dezer Orde, wat in het genoemde werk van schoonebeek, D. II, bl. 184 en verv., staat aangeteekend. De Schrijvers sommen hier de verschillende gevoelens omtrent derzelver instelling op, waarover wij thans niet breeder willen uitweiden. Genoeg, dat zelfs de stugge, maar voor uiterlijken zwier min genegen Brit begeerig is naar het verkrijgen dier Orde, welke hij als de hoogste onderscheiding in den Staat beschouwt. De Schrijvers leggen in de opgaven van geschiedkundige bijzonderheden veel kennis en smaak aan den dag, daar zij het drooge en dorre met het meer aangename afwisselen. Bij de aanmerking, dat de Brit zeer begeerig is naar de verkrijging
van dit onderscheidingsteeken, herinneren zich de Schrijvers eene anekdote uit het leven van den Russischen Veldmaarschalk suwaroff, die wij onzen Lezers niet onthouden willen, en een bewijs oplevert, dat het vleijen en hunkeren om dergelijke versierselen door alle tijden heen, al is het dan op verschillende wijze, aan de orde van den dag is geweest: ‘Nadat suwaroff, in een gesprek met Lord bentinck, over den lof der Engelschen uitgeweid had, trok hij gedurig aan zijne afgezakte kousen, als wilde hij te kennen geven, dat hij geen kousenband had; of deze hem begreep, is onbekend gebleven. Na eene korte poos, pinkte hij met de oogen, begon te lagchen, gebaren te maken, en zich met de vingers over het gelaat te strijken. ‘Dit is,’ zeide hij, zich tot allen wendende, ‘het beste middel tegen eene onmagt.’ (‘Het Russische hier gebezigde woord voor flaauwte, bezwijming, is ook synoniem met onvermogen, magteloosheid, en moest hier in suwaroff's mond in den laatsten zin verstaan worden.)’ - Van de prachtige staatsiekleeding der Ridders van deze Orde vinden wij eene afbeelding in de bijgevoegde Proefplaat; alsmede is er eene aan toegevoegd, waarop de afteekeningen van de Militaire Willemsorde en van den Nederlandschen Leeuw volgens derzelver bijzondere klassen te vinden zijn. Deze zijn vrij zuiver, waar, helder en zindelijk gekleurd. Onder het rubriek Afrika wordt van de Orden van den Palmboom en van den Alligator gesproken: mededeeling en beschrijving zijn beide belangrijk. Den Schrijvers wenschen wij verder goeden uitslag op hunne onderneming, die ons voor Geschied-, Oudheid- en Volkenkunde van veel belang toeschijnt.
Wij eindigen tevens onze aankondiging met den wensch,

{==262==} {>>pagina-aanduiding<<}
dat alle Vorsten zoodanige teekenen van onderscheiding niet al te kwistig mogen uitreiken, en dat ook in ons Land de instelling en uitreiking van Ridderorden hare waarde behoude, door burgerdeugd en krijgsmoed te beloonen, naar verdiensten deugd te adelen, en moed, trouw en beleid te huldigen en te vereeren.
Voor hen, die belangstellen in de voorwaarden van inteekening, zij nog gezegd, dat de uitgave zal geschieden bij veertiendaagsche afleveringen. De prijs van iedere aflevering, versierd met derzelver plaat, minstens 3 à 4 Ridderorden voorstellende, zal dien van f 1-40 niet te boven gaan. Daar het M.S. geheel voor de pers gereed ligt, is met zekerheid het getal afleveringen tusschen de veertig en vijftig vastgesteld.





Gedichten van Mr. M.C. van Hall, Staatsraad in buitengewone dienst, Ridder der Orde van den Nederl. Leeuw, Lid van het Kon. Nederl. Instituut, en President van de Arrond. Regtbank te Amst. Te Amsterdam, bij J. van der Hey en Zoon. 1839. In gr. 8vo. XVI en 231 bl. f 3-60.

Eerst zeer lange na de uitgave kwam deze bundel van den grijzen Dichter Rec. in handen. De te late aankondiging is dus geenszins het gevolg van onverschilligheid. De naam van van hall staat bij Rec. als Dichter te hoog aangeschreven, dan dat hij niet met belangstelling deze nieuwe Verzameling zou hebben gelezen. Het is waar, van hall behoort tot datgene, wat onze hedendaagsche critici de oude school gelieven te noemen. Zij zouden eenen Redacteur van den Muzen-Almanak wel willen beduiden, dat hij voor alle dergelijke oudmodische Dichters zijn jaarboekje hebbe te sluiten. O dwaasheid, dwaasheid en verwaandheid onzes ongelukkigen tijds! O bekrompenheid en kleingeestigheid van hen, die tegenwoordig den toon zouden willen geven! Weten zij dan niet, dat het wezenlijke schoon aan geene school, aan geenen tijdgeest of smaak is gebonden? Voelen zij dan niet, dat zij juist een blijk van gebrek aan oordeelkunde geven, wanneer zij uitsluitend deze of gene soort en trant van poëzij huldigen? De tijdgeest, de smaak verandere; het

{==263==} {>>pagina-aanduiding<<}
waarachtige schoon blijft; dat is boven de onderscheiding van scholen verheven, en zal erkend worden, lang nadat de thans heerschende smaak weder voor eenen anderen heeft plaats gemaakt. De ware criticus verheft zich boven dat uitwendige, dat toevallige in den vorm en den trant, en erkent het schoone en goede, 't zij men dat den naam van classisch of romantisch geven wil.
Rec., die gaarne de schoonheden in onze jongere Dichters opmerkt, waardeert daarom niet minder, wat de ouderen voortreffelijks opleveren. Van hall behoort onder dezen, en heeft iets eigenaardigs, wat niet te miskennen valt. Hij is de man, door de oude klassieken gevormd, die op zijne poëzij eenen zeer gunstigen invloed hebben gehad. Hun geest waait ons in zijne stukken tegen. Horatius vooral is zijn Lievelingsdichter, en gelijk hij menige Ode allergelukkigst heeft overgebragt, zoo vinden wij in vele zijner oorspronkelijke stukken den Horatiaanschen toon en geest terug. Zoo geeft de grijze Dichter ook in deze Verzameling ons weder een drietal navolgingen van den Latijnschen Lierzanger, en slaat in zijne eigene kleinere gedichten eenen gelijken toon aan.
Rec. heeft niet noodig, breedvoerig over den trant van van hall's dichtstukken te spreken. Zij zijn in denzelfden geest en smaak als die in de beide vorige Verzamelingen. Het eerste stuk is een uitvoerig gedicht aan onzen vorigen Koning. Zou van hall nu nog zoo spreken? Rec. las het met droefheid, bij de gedachte, hoe de man, eenmaal schier vergood, in aller schatting is gedaald, en welk een streng vonnis de geschiedenis zal uitspreken over hem, die eens de afgod der natie was. Met welk een smartelijk gevoel moet de Dichter op zijn vers nederzien, hetgeen zoo duidelijk toont, dat ook hij onder de jammerlijk bedrogenen behoort! - Wij vinden hier verder stukken, van vaderlandsliefde, belangstelling in Godsdienst, geestdrift voor al wat goed en edel is, warm vriendschapsgevoel getuigende. Dat vinden wij in de feestzangen voor de Maatschappij Tot Nut van 't Algemeen en voor de Utrechtsche Akademie, beiden aan velen reeds bekend, in het gedicht op de Nederlandsche helden, bij Antwerpen gesneuveld, en aan de beroerders van Europa, in het dichtstuk ter nagedachtenis van eenige voorgangers der Hervorming, in de gedichten op loots, aan den Heer willink, aan den Heer van roijen

{==264==} {>>pagina-aanduiding<<}
en anderen. Overal vinden wij krachtige taal, gelukkige denkbeelden, bevalligheid en gloed, en in verre de minste stukken zouden wij den grijsaard herkennen. Rec. wil daarmede niet te kennen geven, dat er niet hier en daar aanmerkingen zouden te maken zijn; maar het geheel is meestal van hall waardig. Onder de plaatsen, waar Rec. bij het lezen op stuitte, behoorden ook, in het vers de Brederoden en Batenstein, de regels:

Maar wierp de haat zijn krijgskroon neder, 
Zweeg, bij zijne uitvaart zelfs, de Faam: 
De waarheid schrijft, met bosscha's veder, 
Naast vromen fredrik's wolfaard's naam. 


Het komt Rec. voor, dat hier de zucht, om Prof. bosscha een compliment te maken, te ver gedreven is, door zijnen naam aldus in wolfaard's mond te leggen.
Niet het minste genoegen deed Rec. het laatste stuk in dezen bundel, eene vertaling van pope's Essay on Criticism. Dit stuk is blijkbaar door den Dichter con amore en met zorg bewerkt, en onderscheidt zich door gemakkelijkheid, losheid en geestigheid der overbrenging. Het verwondert Rec. daarom te meer, dat hij hier en daar plaatsen vond, waar het hem voorkwam, dat de Dichter het oorspronkelijke of niet goed begrepen heeft, of althans niet geslaagd is, om den zin terug te geven. Een paar voorbeelden ter staving. Bl. 198:

Ééne enkle wetenschap eischt al der Wijzen pogen. 
De Kunst is onbegrensd; beperkt wat zij vermogen. 
Één vak, hoe klein, is nog voor hunne kracht te veel; 
Genoeg zoo gij geheel kent daarvan 't onderdeel! 
Maar 't menschelijk vernuft gelijkt veroveraren, 
Die voor één wingewest al hunne staatszorg sparen; 
't Verwonnen land stijgt op in welvaart, magt en eer; 
Maar 't oud gebied verzwakt, en zinkt verwaarloosd neêr. 


Rec. wil nu niet stilstaan bij de minder gelukkige constructie van den vierden regel. Maar de vier laatste regels drukken volstrekt de bedoeling van pope niet uit, en passen in het verband niet. Pope zegt:

Like kings we lose the conquests gain'd before, 
By vain ambition still to make them more: 

{==265==} {>>pagina-aanduiding<<}

Each might his sev'ral province well command, 
Would all but stoop to what they understand. 


Van hall zegt juist het tegendeel van pope. De laatste beweert, dat men door te veel te willen, en zich niet te bepalen tot datgene, wat men vermag, alles verliest; van hall, daarentegen, schijnt te kennen te geven, dat men wel, ja, verliest, wat men had, maar daarvoor iets anders in de plaats krijgt. Dat strijdt geheel tegen de bedoeling van den Engelschen Dichter en stoort den gang der denkbeelden.
Zoo zou Rec. ook twijfelen, of een weinig vroeger, bl. 196, de zin getrouw is teruggegeven:

Dees doolt verbijsterd om, op schoolsche kronkelwegen; 
Geen lacht reeds in de wieg ons als een domöor tegen. 
Hij, die slechts jaagt naar geest, grijpt, eerst als hem 't verstand 
Verlaat, tot zelfbehoud, den kunststaf in de hand. 


De tweede regel is althans stellig in strijd met de bedoeling van pope. Hij heeft gezegd, dat de natuur aan de meeste menschen toch eene zekere mate van gezond oordeel gegeven heeft; maar door verschillende oorzaken raakt dat bij hen verloren, hetgeen hij nu aantoont door te zeggen:

So by false learning is good sense defaid. 
Some are bewilder'd in the maze of schools, 
And some made coxcombs, Nature meant but fools. 
In search of wit these lose their common sense 
And then turn critics in their own defence. 


Ook in de beide laatste regels is de zin althans niet duidelijk wedergegeven.
Bijzondere schoonheden zijn ook somwijlen verloren gegaan, en sommige van de kunstige verzen van pope hebben in de vertaling het eigenaardige verloren. Wie heeft ooit den regel gelezen:

When Ajax strives some rock's vast weight to throw, 


en niet gevoeld, hoezeer daarin de moeijelijke arbeid door den klank van het vers zelve is uitgedrukt, en door het voorbeeld voldaan aan de les, die er op volgt:

{==266==} {>>pagina-aanduiding<<}


The line too labours, and the words move slow. 


Maar vindt gij daarvan iets weder in de vertaling:

Laat ge Ajax, fel vergramd, de steenrots nederrukken, 
Poog dan, in 't forsch gedicht, dit schriklijk uit te drukken! 


Doch genoeg, om den Dichter te toonen, dat wij zijn stuk met belangstelling hebben gelezen. Het heeft vele schoone plaatsen.
Rec. behoeft wel geene proeven te geven van van hall's dichttrant; maar hij wilde zich echter, ten gevalle zijner Lezeren, de moeite des overschrijvens van een der keurigste gelegenheidsgedichten getroosten. Hij stond hier tusschen dat aan den Heer willink, dat bij den dood van Prof. moll en andere verlegen. Hij bepaalde zich eindelijk tot het eerstgenoemde:

	Aan den Heere Wilhem Willink en Vrouwe Hester Bierens.
Ik speelde nog als kind, voor een en zestig jaren, 
Toen Gij, in 's levens bloei, reeds juichte als Man en Vrouw: 
Thans zelf gebukt naar 't graf, gekranst met zilvren haren, 
Roer ik nog eens de harp, en zing uw liefde en trouw. 
 
Zag eens de fiere Brit uw' gouden echtkrans stralen 
Op Mersey's trotschen vloed, die Leverpool bespat, 
Voor Neêrland moest die krans met diamanten pralen: 
Hier blaakte uw echtaltaar, hier was uw bakermat. 
 
Hier noodt mij thans ter feest het ruischend loof der boomen, 
Om uwe landkapel, uw min ter eer, geplant; 
Hier roept mij Spaarne's vliet en 't murmlen van zijn stroomen, 
Door de echo's nagebaauwd, uit meer en duin en strand. 
 
Ja! hier was reeds uw wieg van 's Hemels gunst omschenen, 
En nog omstraalt zij U, bij 't nadren van het graf; 
Stil drijft uw levenshulk ter zaalge reede henen, 
En reeds verstuift of smelt het schuim, dat haar omgaf. 
 
Zoo geelt voor U nog 't blad, waar najaars-rozen bloeijen, 
En 't vinkje U tegenkwinkt uit struiken en abeel; 
Gij ziet aan d' ouden stok nog purpren druiven gloeijen, 
En wacht Gij - 't oog op God! - nog 't lied van Filomeel. 

{==267==} {>>pagina-aanduiding<<}

Juich, Moeder! op uw feest! juich op uw feest, o Vader! 
Vóór een en zestig jaar is 't niet zoo rijk gevierd: 
Uw zonen om U heen, hun kindren al te gader..... 
Neen! nooit werd de ouderdom met eedler krans gesierd. 
 
Maar nu ook is uw huis een Tempel in mijne oogen; 
Uw kindren, Priesters; Gij, hunne aangebeden Goôn! - 
'k Hoor 't suizend lindeloof, door d' adem Gods bewogen, 
Zacht smeltende vereend met aller dankbren toon. 
 
Zoo straalt nog de avondglans der heileeuw onzer Vadren 
In 't Godgeheiligd licht van uw Godvruchte deugd - 
Waar oudren met hun kroost de Algoedheid, lovend, nadren, 
Daar klopt het Neêrlandsch hart, en de Englen zijn verheugd. 
 
Maar nu ook aan mijn harp geen toonen meer ontwrongen! 
Ik heb uw zaligheid, Gelukkigen! aanschouwd!.... 
Waar vondel nog op de aard', hij had uw heil gezongen, 
Ik - zanger van den dag - mijn klanken zijn te koud. 
 
o Mogt dit heilig uur nog dikwerf voor U dagen! 
De herstdauw jaar op jaar omglinstren uwen voet! 
De aloude wijngaardstok U keur van druiven dragen, 
En brengen Zefir U nog vaak zijn' lentegroet! 
 
En eens..... wanneer voor U de rozen niet meer geuren; 
De vogel in uw' hof nog zingt, maar U niet streelt; 
Als daar de liefde schreit, als vrienden U betreuren, 
En droeve Filomeel met hen een klaaglied kweelt: 
 
Dat Heemsteê's Tempe uw min dan ten gedenk-oord blijve, 
En waarheid op een steen, zoo blank als uwe trouw, 
Vereeuwige uwen echt, en bij uw namen schrijve: 
Hier was eens 't paradijs der vroomste Man en Vrouw! 


Rec. eindigt met den wensch, dat de voorspelling, waarmede de Dichter het vers op moll, aan zijnen Zoon gerigt, besluit, nog in lang niet moge worden vervuld:

Mijn Zoon! de Ceder, nooit verdord, 
Die op 't gebergte, aan 't hoofd van allen, 
Zoo heerlijk praalde, is neêrgevallen, 
En de oude Stam nog niet gestort! 

{==268==} {>>pagina-aanduiding<<}

Maar hoor! de storm, hij komt al nader, 
En rukt hem haast in 't dal ter neêr; 
Ras is uw oudste vriend niet meer, 
En weent ge op 't graf van uwen vader! 







De Waardin. Een Verhaal uit het midden der zeventiende Eeuw. Door J.F. Bosdijk. IV Deelen. Te Amsterdam, bij J.M.E. Meijer. 1840. In gr. 8vo. 1047 bl. f 10-80.

Een Roman in vier Deelen! Het is een ontmoedigend gezigt, als een Rec. die voor zich ziet liggen, en niet de praesumptie heeft, dat het boek een meesterstuk zijn zal. Één bordvol middelmatigen kost - dat gaat nog; maar vier schotels - het is waarlijk te veel! En waarom zon Rec. het ontkennen, dat hij reeds a priori geen meesterstuk verwachten kon? Hij had vroeger de Agneta van Kruininge, onlangs Het Jaar der Dwaasheid van denzelfden Schrijver gelezen, en daaruit genoegzaam gezien, dat, ofschoon het den Heer bosdijk niet geheel aan talenten ontbreekt, het toch hoogstonwaarschijnlijk was, dat hij een goed boek in vier Deelen zou kunnen schrijven. Het is ongetwijfeld gemakkelijker veel, dan goed te schrijven, en ook veel ligter lang, dan kort te zijn.
Rec. vond zich in zijne verwachting niet bedrogen. De Schrijver verstaat de kunst niet, om gedurende meer dan duizend bladzijden de aandacht te boeijen, en gelijk men onder het lezen het geduld wel eens verliest, zoo is men, aan het einde genaderd, weinig voldaan.
Het eerste, wat Rec. op het geheele boek heeft aan te merken, is de intrigue zelve. De Waardin, naar welke het boek genoemd wordt, boezemt volstrekt geen belang in. Zij is te gemeen, te verachtelijk. Hare wraakzucht, die quasi de spil is, waarom veel zich beweegt, is zoo ongemotiveerd, zoo doelloos, zoo onwaarschijnlijk, dat men er de schouders over optrekken moet, en niet kan begrijpen, hoe zulk een plan, als dat des Schrijvers met dezen persoon is, hem heeft kunnen behagen. Voordat de ontdekking plaats heeft, begrijpt men ook niet, wat zij en de man, dien zij in haar belang heeft overgehaald, willen en werken; en eigenlijk doen zij ook niets, schoon het den schijn heeft, dat zij druk komplotten smeden. Inderdaad vat Rec. niet, wat de intrigue is.

{==269==} {>>pagina-aanduiding<<}
Zijn albert en caroline de hoofdpersonen, of is de Waardin dit, of castro? Wanneer men zulke vragen doen kan, gevoelt de lezer ligt, dat waarschijnlijk de eenheid van plan in het boek niet groot zal zijn. En inderdaad zijn de afzonderlijke deelen onzamenhangend en is er weinig verband tusschen het een en het ander. Het is wel waar, daar is een band, die de onderscheidene hoofdpersonen des verhaals met elkander in betrekking brengt; maar de gebeurtenissen zelve vloeijen niet uit elkander voort; zij loopen niet op één doel uit, maar staan voor het grootste deel op zichzelve. De geheele langwijlige geschiedenis van de gevangenschap van den juwelier bekker, de aanleiding daartoe, de bijzonderheden daarvan, de pleidooijen, de vrijstelling, dat alles doet eigenlijk niets tot de hoofdintrigue van het boek. De ontknooping laat geheel onbevredigd, en is zoo gemeen, als men van een gemeen vrouwspersoon, als de Waardin, kon verwachten. Maar door die gemeene, opzettelijk zoo gemeen mogelijk gemaakte ontknooping beleedigt de Schrijver het aesthetisch gevoel zijner lezers, dat daartegen opkomt, en het hem niet vergeeft, dat hij hun vier Deelen heeft laten doorworstelen, om hen tot geene andere uitkomst te brengen, dan tot de zekerheid, dat de twee personen van het verhaal, waarin nog het meeste belang wordt gesteld, hoerekinderen zijn, en de vaderlievende bertha, zonder dat haar vader dit weet, evenzeer een kind des overspels is. Zulke tegen allen goeden smaak aandruischende ontknoopingen te verkiezen, toont weinig smaak in den Schrijver.
Met deze eerste groote aanmerking staat eene andere in naauw verband. Zij is deze: dat er zoo veel overtolligs in deze vier Boekdeelen wordt gevonden, waardoor noodeloos het geheel gerekt wordt. Op de wijze, waarop de Schrijver te werk gaat, had hij even goed nog vier Deelen kunnen vol maken. Rec. heeft reeds één stuk genoemd, wat met de hoofdintrigue weinig te maken heeft; maar hoe vele zou hij daarbij kunnen voegen! Welke belangrijkheid heeft toch D. I. H. V: Het gesar. - De kunstverrigting binnen Naarden? Er zijn wel goede brokken in het feest ter gedachtenis van den slag bij Nieuwpoort; maar in welk verband staat het met het groote doel van het boek? Kan men het er niet volkomen uitligten, zonder dat iemand het gemis zal opmerken? En het beslaat toch ver over de hon-
{==270==} {>>pagina-aanduiding<<}
derd bladzijden! Op zulk eene wijze is er aan het schrijven geen einde.
Diezelfde gerektheid is in den stijl van het geheele boek zigtbaar. Ieder tooneel, ieder gesprek bijna geeft er bewijzen van. Men leze eens die lange redevoeringen, die als toasten voorkomen! Zou men niet denken verplaatst te worden bij onze hedendaagsche algemeene vergaderingen van deze en gene Maatschappijen, waar iedereen aan den maaltijd zich geroepen voelt, om het woord te voeren, en waar iedere toast bij de el wordt uitgemeten? Daar moet men ze met den overigen kost slikken, en doet best, als men met de dwaasheid der menschen, dikwijls van geleerde en hooggeleerde Heeren, lacht, die meenen zich wonder wel te hebben uitgesloofd, wanneer zij de gezellige tafelvreugd door hunne lange en sopperige, altijd ongepaste redevoeringen hebben gestoord. Doch moeten wij die zotternijen nu ook nog in een' Roman gedrukt wedervinden, met krachttaal gelijk deze: (I. bl. 199.) ‘Deze dronk zij aan het Vaderland gewijd, en dat Vaderland is Nederland!;’ Eilieve, welk land zou het anders geweest zijn, dat Amsterdammers aan den maaltijd van eenen Amsterdamschen juwelier voor hun Vaderland hielden? Even krachtig gaat de toast-insteller voort.
Wil men andere voorbeelden, men zie eens, waar de Schrijver óf zelf redeneert, óf zijnen stijl door beelden en vergelijkingen opluistert! Hoe belangrijk en nieuw en krachtig zijn b.v. opmerkingen als deze: (I. bl. 21.) ‘De mensch schreit, wanneer hij eenige ligchaamspijn of boezemsmart ondervindt, of ook wanneer hij door het lijden van anderen bewogen wordt; dan stelt hij zich vaak in derzelver plaats en verbeeldt zich als het ware het leed van anderen zelf te ondervinden. Ziedaar eene voortreffelijkheid van zijnen aanleg boven de dieren. Doch de ondervinding doet ons wel eens zien, dat niet alle smart van anderen ons kan doen weenen. Het is dan, wanneer deze niet sterk genoeg is, of door andere bijkomende omstandigheden, die ons verstrooijen, in hare werking op de oogen (!!) gestremd wordt, of ook wel, wanneer dezelve al te hevig is, en daardoor onze ziel verdooft. Die stomme smart, welke aan het innerlijke der ziel knaagt, is gewis de pijnlijkste, en niet zelden schrijft hij, die weent en den ander niet ziet weenen, dit alsdan aan ongevoeligheid toe.’ Wil

{==271==} {>>pagina-aanduiding<<}
men een ander bewijs van wijdloopigen en gekunstelden stijl, waarbij daarenboven (gelijk dikwijls) de beeldspraak ongelukkig is gekozen, zoo leze men bl. 26: ‘Even als wij niet ophouden den boom lief te hebben, die ons nog kort geleden zijne geurige saprijke vruchten schonk, terwijl wij onder zijne digte bladeren en ineengestrengelde takken eene liefelijke schaduw vonden tegen de brandende stralen der middagzon, maar denzelven blijven liefhebben en waarderen, al prijke hij ook in het volgend saizoen met geen blozend ooft, al biede hij ons geene even aangename lommer aan, al vertoone hij ons des winters het beeld des strammen tijds, die, met besneeuwde kruin en van jeugdig sieraad beroofd, tot rusten wenkt, even zoo houden wij niet op, het eenig anker onzer hoop, onze Godsdienst lief te hebben; al zij het ook, dat dezelve met dwalingen vermengd zij, en zich niet altijd onder eene even bekoorlijke gedaante aan ooze oogen vertoone.’ Maar nog gekker wordt het, als wij een paar bladzijden verder lezen: ‘Zoo werden er zaden gestrooid, die in goeden grond vielen, en heerlijke vruchten voortbragten. Jammer, helaas, dat zoo vele in eene woestijn vielen, en slechts zand en steenen deden te voorschijn komen.’ Eene nieuwe, tot hiertoe onbekende soort van zaad, dat zand en steenen voortbrengt!!
Vraagt men verder, of de geest des tijds in het verhaal goed bewaard is, op vele plaatsen is dat zeer te betwijfelen. Het lag althans niet in het karakter van den aanzienlijken Amsterdamschen koopman van die dagen, om met den krijgsmansstand ingenomen te zijn, gelijk bij den Heer bekker het geval schijnt te zijn, wiens aangenomen zoon in krijgsdienst is, en tot wiens kring een gepensioneerd kapitein en eene kapiteinsweduwe behoort. Evenmin zal wel de regtspleging in de zaak van denzelfden Heer bekker in den geest des tijds worden geacht; terwijl Heeren advocaten ook wel geen voorbeeld zullen nemen aan de langwijlige en nietsbeduidende pleitrede des jongen bekkers. Ook de voorstelling der godsdienstige geschillen des tijds mist het puntige en heldere, en Rec. begrijpt volstrekt niet, in welk verband de studie van de schriften der Rabbijnen met de leer van arminius staat. Er schijnt evenwel zulk een verband te bestaan; want wij lezen (I. 30): ‘Naauwelijks had onze jeugdige leeraar meer en meer smaak gekregen in het beofenen van de schriften der Rabbijnen, of hij gevoelde zich, even als zoo velen, gedrongen, de leer van den edelen, godvreezenden arminius van lieverlede in zijne predikatiën te doen doorstralen.’
Maar het lust Rec. niet, langer aldus voort te gaan. Hij zou anders nog ettelijke aanmerkingen hebben op sommige der karakters, b.v. op dat van albert, die zich weinig dankbaar betoont voor de gunst, hem door den Prins bewezen. Het oordeel over dezen Roman is dus ongunstig. Het

{==272==} {>>pagina-aanduiding<<}
boek is beneden het middelmatige, en, Rec. vroeg het meermalen, waarom toch den kostbaren tijd verspild met het schrijven van zulke hoogst gebrekkige Romans? De overvloed van goede Romans, vele zeker van vreemden oorsprong, is groot genoeg, zoodat men het onbeduidende en middelmatige best kan ontberen.
Er staan voor deze boekdeelen vier verschillende op staal gegraveerde vignetten, die zich gunstig onderscheiden.


Vargas. Een Spaansch Volkstafereel uit de tyden van Koning Fhilips II. Naar het Engelsche Handschrift van Charles Villiers, uitgegeven door L.M. von Wedell. Uit het Hoogduitsch. II Deelen. Te Deventer, bij M. Ballot. 1840. In gr. 8vo. 596 bl. f 5 - :

De naam vargas, die in onze Geschiedenis met bloedige letters geschreven staat, boezemde ons op het eerste gezigt bijna eenen afschrik in van dit werk. Maar wij overtuigden er ons al zeer spoedig van, dat de held van dezen Roman niets dan den naam gemeen heeft met den afschuwelijken voorzitter van alva's bloedraad. De vargas van dit boek is een edele Spanjaard, wiens levensverhaal aanleiding geeft tot levendige schilderingen van het leven en de gewoonten der Spanjaarden in den tijd, dien het voorstelt. Het ontbreekt niet aan beangstigende, maar evenmin aan lachverwekkende tooneelen, waaronder het laatste gedeelte van den Roman niet het minste behoort: de Aartsbisschop van Sevilla, die uit zijn paleis wordt opgeligt, naar elders vervoerd en daar gevangen gehouden, als ware hij een man, die in de hersenen is gekrenkt, en zich in zijne zinneloosheid voor den Aartsbisschop van Sevilla houdt; dit geeft tot menig grappig tooneel aanleiding, waarbij de lezer den valschen en wellustigen Prelaat in het minst niet te zwaar gestraft rekent. De volksopstand der bewoners van Saragossa ter handhaving hunner privilegiën, welke den Roman opent, is fiksch geschilderd; terwijl voorts de onderscheidene menschen, die optreden, edellieden en boeren, alguazils (dienaars) der Inquisitie en herbergiers, geestelijken en muilezeldrijvers, zoo ten tooneele worden gevoerd, dat de titel: een Spaansch Volkstafereel, niets onwaars behelst. De stijl is hoogst onderhoudend. Met één woord, onder de vele uitkomende vertaalde Romans verdient deze eene gunstige onderscheiding; en, schoon de vertaling door enkele onjuistheden ontsierd worde, is zij over 't algemeen zoo, als men ze van den bekwamen S.v.G. verwachten kan.






{==273==} {>>pagina-aanduiding<<}

Boekbeschouwing.

Adres aan mijne Gereformeerde Geloofsgenooten in ons Vaderland, door B. Moorrees, Gereformeerd Leeraar te Wijk, in het Land van Heusden. Te Amsterdam, bij J.H. den Ouden. 1841. In gr. 8vo. 32 bl. f : - 30.


‘Wat brouwt een Man al leed, 
Die zulken handel drijft! 
Hij schrijft, wat hij niet weet, 
En weet niet, wat hij schrijft.’ 
 
Ongenoemde. 


‘Waarde Geloofsgenooten! Zie (l. ziet) daar weder een Adres aan u gerigt in deze zoo hoogst treurige en donkere dagen, zoo met betrekking tot ons Vaderland als tot onze Kerk.’ Op dezen klaag- en treurtoon begint Ds. moorrees zijn Adres, ‘bij wijze van vervolg’ op het Adres, dat zijn Vriend, Ds. molenaar, in 1827, in het licht gaf; ‘maar,’ zegt hij, ‘het was toen de tijd niet de waarheid hulde te doen, zonder zich bloot te stellen aan de woede en vervolgzucht’ enz. En wie waren dan toen die woedende vervolgers? Z.M. Koning willem I? of Hoogstdeszelfs Minister van Justitie, of die van Eerdienst, of eene Commissie uit den Raad van Staten? want andere personen weten wij niet, dat er mede gemoeid zijn geworden. - ‘Wij zullen niet verhalen,’ zegt hij verder, ‘wat Ds. molenaar om zijn Adres moest ondervinden, en wat zijn lot geweest zou zijn, indien de Heere tot zijne hulpe niet ware tusschen beide getreden.’ Men leze voor dit laatste: Indien Ds. molenaar niet ootmoedig het hoofd in den schoot gelegd, en amende honorable gedaan, en ‘“zijn innig smartgevoel daarover te kennen gegeven, en verklaard hadde met leedwezen te zien, dat de aangewende middelen zeker niet doelmatig waren.”’ Zie Koninklijk Besluit van den 22 Septem-
{==274==} {>>pagina-aanduiding<<}
ber 1827. No. 110, dat ter kennisse van alle toenmalige Leden en Secundi der Kerkbesturen gebragt is. - Maar dat Adres heeft, volgens moorrees, ‘eene gezegende uitwerking gehad’; namelijk het heeft duidelijk doen inzien, dat ‘door de verandering in het Kerkbestuur (in 1816) verandering in de leer gekomen,’ (welke leerstukken zijn er dan door dat Kerkbestuur veranderd?) ‘de oude Gereformeerde
Kerk in eene liberale Kerk herschapen was, waarin de Grondwet, de Formulieren van Eenheid,’ (de Grondwet in burgerlijken zin is dus eene staatkundige Geloofsbelijdenis?!) ‘met der daad waren (l. was) afgeschaft; dat “het doel was, om het bestaan der Gereformeerde Kerk te doen ophouden, dien heerlijken Tempel Gods, door God zelf in ons Vaderland geplant,” (een Tempel is dan eene plant!) die weleer van den Vorst en het Volk werd beleden.’ (Rec. meende, dat wel eene leer, maar niet eene Kerk beleden werd; maar dit behoort zeker tot de eigenaardige schoonheden (*) van den stijl van Ds. moorrees, volgens wien dus ook de overige Christengezindten en de onder haar wonende Israëliten niet tot het Volk behooren!!) ‘Hieruit is de jammerlijkste verwarring, scheuring op scheuring in de Hervormde Kerk voortgekomen; zij is een Babel van verwarring.’ (Wel zoo! zoo erg wist Rec. nog niet dat het was!) ‘Van deze Gereformeerde Kerk heb ik,’ zegt moorrees, ‘de eere een der minste Leeraren te zijn’: eene schoone eere voorwaar! of moet dit eene navolging heeten van 1 Cor. XV:9? o imitatores, servum pecus! - ‘Het schijnt,’ gaat hij voort, ‘dat de Heere mijne meer begaafde en bekwame medebroeders nog niet heeft opgewekt om het zwijgen, door openbaar voor zijnen naam te spreken, te doen ophouden;’ maar dan had ‘de minste der Leeraren’ dien wenk van den Heere wel mogen eerbiedigen;

{==275==} {>>pagina-aanduiding<<}
doch hij zal ‘niet mededeelen wat er tusschen den Heer en zijne ziel omging,’ (bl. 26): de man heeft dus misschien eene inspiratie gehad! - Maar wat bedoelt dan toch deze Adresschrijver? Volgens bl. 3, heeft Ds. molenaar ‘een voorstel tot eene scheiding gedaan’; Ds. moorrees schrijft ‘bij wijze van vervolg’ op het Adres zijns Vriends, bl. 5; maar, volgens bl. 6 van boven, is ‘zijn oogmerk even min, als dat van molenaar, om scheuring of afscheiding te bevorderen’; doch aldaar, eenige regels verder, is het doel van dit zijn Adres, ‘om de volstrekte noodzakelijkheid, regtmatigheid en Godewelbehagelijkheid eener wettige scheiding, naar het voorstel van Ds. molenaar, aan te toonen.’ Begrijpt gij het consequente van deze redenering, Lezer? Rec. niet.
De noodzakelijkheid nu dier scheiding wil moorrees bewijzen uit ‘het onvereenigbare der twee hoofdpartijen, waaruit thans de Hervormde Kerk bestaat, namelijk Liberalen en Gereformeerden,’ (bl. 7.) Reeds de termen dezer tegenstelling zijn niet juist, want Gereformeerd is immers hetzelfde als Hervormd; en dit is dus het genus omnibus commune, waartoe de twee als species behooren: derhalve moest het zijn Liberalen en Illiberalen of Antiliberalen. - Dat liberaal nu is voor Ds. moorrees een schrikwoord! Zou hij wel ooit gelezen hebben de Oratie van Prof. clarisse, de Theologo vere liberali, gedaan in Junij 1815 (dus vóór 1816!)? of zou hij ook tot de genen behooren, van welke die Hoogleeraar zegt, p. 6, 7: ‘Liberalitatis igitur virtus quin summa in laude sit, cum de qualibet vitae conditione aut de quovis studiorum genere quaeritur, nemo unus est qui ambigat; ubi de Theologia agitur, non aliter ad ipsum vocis sonum, atque ad veneficum serpentis adspectum aut rabidi canis morsum, exhorrescunt.’? maar welligt behoort die Professor ook al tot de liberale Kerk..... Doch wat is er dan ten laste van die Liberalen? ‘Zij verwerpen (volgens bl. 7) de Formulieren van Eenheid, en met haar de grondwaarheden, in dezelve vervat.’ (Dit laatste volgt niet noodzakelijk uit het eerste: men kan het immers in

{==276==} {>>pagina-aanduiding<<}
de hoofdzaken daarmede eens zijn, en nogtans zich met sommige punten of bewijsvoeringen niet vereenigen; ja men zou er volkomen mede kunnen instemmen, en nogtans dezelve niet als geloofsregelen willen voorgeschreven hebben.) ‘Zij verwerpen daarom ook het beginsel, om grondwaarheden, tot zaligheid noodzakelijk, uit de H. Schrift af te leiden,’ (geheel bezijden de waarheid! de H. Schrift is ook hun de zuiverste kenbron des van tijd tot tijd geopenbaarden Goddelijken Woords) ‘en houden een ieder voor Christen en Protestant, die geen Heiden of Roomschgezinde is.’ (Dus de Liberalen houden de Roomschkatholijken niet voor Christenen?!!!) ‘Zij zijn liberaal’ (de Liberalen zijn liberaal! zeer fraai en krachtig!) ‘en zonder geloofsbelijdenis.’ (ald. en bl. 19;) (dus, zij gelooven niets?!) ‘Zij verdragen in hun midden de gruwelijkste dwalingen en ketterijen,’ (bl. 8) ‘alle gevoelens, hoe strijdig ook met Gods Woord, hoe Godonteerend en gevaarlijk;’ (bl. 19) en zoo ook al weder bl. 10, 11 en elders, met dezelfde of dergelijke woorden, want aan menigvuldige herhalingen en langwijligheden ontbreekt het hier niet. Maar nu het bewijs voor dit alles? Dat is Ds. moorrees schuldig gebleven, al roept hij, na zulke heerlijke praemissen, reeds bl. 8 zegevierend uit: ‘Behoef ik meer te zeggen, waarde Geloofsgenooten?’ - ‘De ware Kerk is onverdraagzaam met betrekking tot hare Leeraars en leden; maar zij verdraagt gaarne de liberalen, als zij buiten haar zijn, die zij niet verdragen kan, als zij binnen haar zijn.’ (bl. 9, 10.) Hoe verbazend vriendelijk! Zij zal dus geen Inquisitieraad tegen de Liberalen oprigten, hen niet hangen en branden, indien zij maar hoe eer hoe liever buiten haar gaan!! - ‘In dezen toestand der Hervormde Kerk,’ zoo als moorrees haar zeer ontrouw schildert, ‘was het niet te
verwonderen,’ zegt hij bl. 11, ‘dat Ds. scholte en de cock, die zich als Hervormers voordeden, met nog eenige andere jeugdige Leeraars, velen bewogen, om zich van de liberale Kerk af te scheiden’ enz. Hier zondigt Ds. moorrees tegen de Geschiedenis, die zegt, dat Ds. scholte en

{==277==} {>>pagina-aanduiding<<}
consorten afgezet werden om wederspannigheid tegen het Kerkbestuur, waaraan zij zich vrijwillig onderworpen hadden, en zich daarna tot partijhoofden der misnoegden opwierpen. - Doch moorrees maakt zich aan meer dergelijke historiezonden schuldig, b.v. wanneer hij (bl. 12, 13) schrijft: ‘De Synode achte (l. achtte) zich daartoe, (tot handhaving der Formulieren van Eenheid) o tijden! o zeden! onbevoegd;’ (neen! zij oordeelde het niet noodig, verandering te maken in het Formulier van onderteekening der Candidaten) ‘en de Gereformeerde belijders, die zich hadden afgescheiden om den afval der Kerk, werden vervolgd, alsof zij aan oproer schuldig stonden.’ De maatregels, die tegen de vergaderingen der Separatisten genomen werden, gingen niet uit, zoo als het hieruit schijnen zou, van de Synode, maar van de burgerlijke Overheid: en waaruit bewijst moorrees, dat de Synode ‘deze’ (zoogenoemde) ‘vervolging voorstond en aanvuurde’? Zoo ook verder bl. 13: ‘Daar blijft in zulke Gemeenten (waar liberale Leeraars zijn) niets meer van het Christendom over dan de naam.’ Moorrees noeme dan, zoo hij durft, zulke Gemeenten! ‘De Kerken worden van de meesten zelden bezocht, of zoo dit nog geschiedt, is het des voormiddags, om zich te vertoonen, of nog eenen schijn van Godsdienst te behouden.’ Is dit dan alleen daar, waar liberale Leeraars zijn? en wie geeft hem regt tot zulk een liefdeloos veroordeelen van zijne Medechristenen? ‘Het verval in de Godsdienst is alom voorbeeldeloos groot, en de grondoorzaak zit in den afval der hedendaagsche Hervormde Kerk.’ Al wederom stelling zonder bewijs! Doch hij begint het nu hoe langer hoe erger te maken: ‘Onder duizenden Gereformeerde huisgezinnen zijn er velen, die tot dat volk Gods behooren, hetwelk de kurk is, waarop ons Vaderland drijft,’ (merkt,
Lezers, de zeer fraaije vergelijking!) ‘en waarom de Heere hetzelve in zijne lankmoedigheid draagt, zegent en weldoet, ja van wege het hemeltergend ongeloof, goddeloosheid en zedeloosheid nog niet gelijk Sodom en Gomorra is (l. heeft) verteerd.’ Dus op die genen, die Ds.

{==278==} {>>pagina-aanduiding<<}
moorrees de ware Gereformeerden noemt, rust het behoud van ons Vaderland; de overigen zijn voor niets te rekenen: welk eene aanmatiging! welk eene verblinding! ‘Deze huisgezinnen, wier getal in de meeste steden en dorpen van dag tot dag toeneemt, (??) kunnen hunnen (l. hunne) kinderen niet laten doopen bij vele Leeraars, omdat zij dezen doop als onwettig beschouwen’; dus veel erger dan de Roomschkatholijken, die toch doorgaans den Doop der Protestanten eerbiedigen! maar bitterder zouden eerstgenoemden zich wel niet uitlaten kunnen, dan Ds. moorrees, in zijn vooroordeel en drift tegen de Kerk, die hij liberaal noemt, zich uitlaat, door haar, onder anderen bl. 20, 22, 23, met de lasterlijkste aantijgingen en hatelijkste bewoordingen, als eene Heidensche uit te krijten. - Doch wat zullen wij vele woorden verspillen tegen eenen Man, die steeds uitgaat (zie onder anderen bl. 16-19) van de valsche stelling, dat, omdat in 1816 eene verandering gemaakt is in het bestuur der Nederlandsche Hervormde Kerk, er eene nieuwe Kerk ontstaan is; tegen eenen Man, die beweren durft, (bl. 16) dat ‘men zijne geliefde geloofsgenooten, op eene zeer listige wijze, van het dierbaarste, dat zij bezitten, hun heilig geloof, in hunne belijdenissen uitgedrukt, beroofd heeft’? (En dit zullen dan Mannen gedaan hebben, als de Leden der consulerende Commissie, die door het Gouvernement uit de verschillende toen bestaande synodale ressorten gekozen waren, om de kerkelijke organisatie voor te bereiden, Mannen, van welke Rec. slechts eenen krieger, donker curtius, van der leeuw, van deinse, hendriksz behoeft aan te halen, gelijk hij ze wel gerust allen noemen kon, om in hen Mannen van erkende kunde en onbesprokene regtzinnigheid en braafheid te eeren!) Wat zullen wij ons verder ophouden met iemand, die uit die valsche stelling het even valsche gevolg trekt, dat de genen, wien dit nieuwe Bestuur niet
behaagde, de oude Kerk bleven uitmaken, en dat deze ‘de wettige bezitster bleef van de kerken, goederen en voorregten der Hervormde Kerk, en daarop nog aanspraak heeft;’ of anders wel, om de om-
{==279==} {>>pagina-aanduiding<<}
standigheden, zoo toegeeflijk wil zijn van zamen te deelen; dat die Liberalen zich eigenlijk moesten afscheiden? (De zoogenaamde ware Gereformeerden begrijpen dit laatste toch anders, noemen zich zelve, en met regt, de Afgescheidenen, en verklaren vóór hunne toelating, geene aanspraak te zullen maken op de goederen of regten der andere Christenkerkgenootschappen.)
En wat wil dan nu, na dit alles, Ds. moorrees? Hij wil een Adres aan de Synode maken om herstel van de oude Gereformeerde Kerk, (maar de Synode is immers in zijn oog onwettig, het Bestuur van eene liberale Kerk!) en een Adres aan Z.M., om dat te bevorderen, en anders eene wettige scheiding daar te stellen: (maar Z.M. laat immers vrijheid tot afscheiding, en is daarin zelfs nog rekkelijker dan zijn geëerbiedigde Voorganger!) Helpt dit een en ander niet, dan geen geweld gebruiken, maar lijdzaam berusten! En dan Ds. moorrees zelf? Ja, om zich bij de reeds bestaande Kerk der Afgescheidenen te voegen, hiertoe schijnt hij geen lust te hebben; die schijnen hem ook al niet zuiver te zijn, want hij spreekt (bl. 30) van ‘alle reeds ingevoerde nieuwigheden, waardoor zij den schijn heeft van eene nieuwe Kerk te zijn, die uit hun (l. haar) midden moeten worden weggedaan,’ en van ‘nijd, haat, twist, tweedragt en andere werken des vleesches, die uit hun (l. haar) midden moeten wijken’; en op bl. 31 zegt hij haar geen aangenamer zoetigheden. Hij acht zich dus, als Lid der oude Gereformeerde Kerk, ‘verpligt, om in die Kerk,’ waarin hij is, ‘te blijven, en te arbeiden met bidden en smeeken’ enz. Wel nu, hadde de Man zich maar eerder hiermede vergenoegd, zijne Wijksche Gemeente, zoo goed hij kon, gesticht, en het schrijven voor het Publiek over Kerkelijke zaken maar aan anderen overgelaten, die hiertoe, zoo naar stof als vorm, beter berekend zijn! De wereld zou er niets bij verloren hebben.
Na het Adres van Ds. moorrees gelezen te hebben, ontving Rec. nog een stukje, gedeeltelijk van dezelfde hand, getiteld:

{==280==} {>>pagina-aanduiding<<}

Uitnoodiging aan de getrouw geblevene Leeraren in de Gereformeerde Kerk van Nederland, door b. moorrees, Gereformeerd Predikant te Wijk, in het Land van Heusden; begeleid van eenen Brief tot opwekking door eenige Ledematen der Gereformeerde Kerk te Amsterdam. Te Amsterdam, bij J.H. den Ouden. 1841. In gr. 8vo. 12 bl. f : - 15.
Rec. vindt het, na het boven aangevoerde, niet noodig, daarbij langer stil te staan: de beide deelen bevatten niets nieuws of bijzonders, als men ze met het vorige vergelijkt; en zij doen er niet voor onder, zoo min in menigvuldige gebreken van stijl en taal, als in hatelijke, maar onder eenen vloed van vrome uitdrukkingen vermengde scheldwoorden, zoo als ‘de liberale Kerk eene Synagoge des Satans’; ‘het ondragelijk juk van liberale Leeraars’ (Uitnood. bl. 5); ‘gebukt gaan onder de rampzalige en Godonteerende gevolgen der Haagsche Synode van 1816 en 1817.’ (Brief, bl. 11.) Rec. wil er geen enkel woord, zelfs van recensie, tegenstellen, maar liever eindigen met de bede: Vader! vergeef het hun, want zij weten niet, wat zij doen!







Over het ongrondwettige en schadelijke van een Concordaat tusschen Nederland en Rome aan te gaan. Naar E. Munch, voorheen Hoogleeraar in de Kerkelijke Geschiedenis en het Kerkelijk Regt te Luik, W. Broes, Predikant te Amsterdam, H.J. Royaards, Hoogleeraar te Utrecht, en andere Schrijvers. Te Groningen, bij J.B. Wolters. 1841. In gr. 8vo. 47 bl. f : - 50.


Naschrift bij den tweeden druk van het stukje: Over het ongrondwettige enz. Voor de bezitters van den eersten druk afzonderlijk uitgegeven. Te Groningen, bij J.B. Wolters. 1841. In gr. 8vo. 15 bl. f : - 10.



{==281==} {>>pagina-aanduiding<<}
Ontboezeming over het Concordaat, door A. Capadose, M.D. Te 's Gravenhage, bij J. van Golverdinge. 1841. In gr. 8vo. 40 bl. f : - 40.


Alle vrees voor het Concordaat is verdwenen. Eene bemoediging voor het Nederlandsche Volk. Te Amsterdam, bij Gebr. Diederichs. 1841. In gr. 8vo. 23 bl. f : - 10.

Na de vier stukken over het aangaan van een Concordaat voor Nederland, van welke wij in dit Tijdschrift, No. V, bl. 200-224, en No. VI, bl. 243-244, verslag gegeven hebben, is No. 1 van de bovenstaande, die ons later ter hand gekomen zijn, niet overtollig geworden; maar het strekt zeer ter bevestiging van hetgene, dat vooral de Schrijver der Zedig-vrijmoedige Bedenkingen daartegen in het midden gebragt heeft. Uit de met name op den titel genoemde en enkele andere Schrijvers brengt het plaatsen bij, waaruit het tegen de zaak in geschil grondig redeneert. Het handelt 1. over den naam en den oorsprong der Concordaten; 2. over den aard en het wezen van een Concordaat. 3. Het betoogt de onregtvaardigheid van hetzelve jegens de Christelijke Kerk des Lands, zoo wel met betrekking tot de Katholieke, als tot de Protestantsche afdeeling van dezelve, en toont hierbij onder anderen duidelijk het onderscheid aan tusschen de Roomsche en de Katholieke Kerk, hetwelk door de Regering, bij het sluiten van een Concordaat, geheel wordt voorbijgezien. Het wijst aan, 4. hoe de nieuwe Concordaten evenwel hebben kunnen ontstaan, en geeft eene korte geschiedenis van het Nederlandsche, de uitwerkingen daarvan, en van Concordaten in het algemeen; en 5. hoe eene Regering de aangelegenheden der Roomschkatholieke Kerk kan regelen zonder een Concordaat, wijzende daarbij ten slotte en te regt op Saxe, Saxe-Weimar en Oostenrijk, en hierop, ten aanzien eener schikking door een Corcordaat, billijk eindigende met de vraag: ‘En Nederland, Oud-Nederland zou er zich toe verlagen?....’

{==282==} {>>pagina-aanduiding<<}

No. 2 behelst eenige slotsommen uit en bij al het in No. 1 behandelde, zoo als 1. Een Concordaat is ongrondwettig. 2. Er kan dus geen gemaakt worden, dat niet in zijne bepalingen onregt bevat. 3. Dat van 1827 kan noch Vorst noch Volk binden, om het nu nog te volvoeren, want het is toen gesloten ten behoeve van de Zuidelijke Provinciën, (of, naauwkeuriger gezegd, om de Noordelijke met dezelve in het Kerkelijke op gelijken voet te brengen.) 4. Het kan niet dan schadelijke gevolgen hebben. - Dit bijvoegsel is wel weinig anders, dan herhaling van het vorige en van het in de boven genoemde Bedenkingen aangevoerde, maar nogtans een niet onnuttig resumé, waarmede Ref. zich over het geheel wel kan vereenigen, zonder juist zoo gunstig over alle op dit onderwerp uitkomende stukjes, en bijzonder over het Volkslied daarop, te denken, als de Schrijver, bl. 15, in eene noot, als zijn gevoelen te kennen geeft.
No. 3 onderscheidt zich hierin van de andere, dat er het Concordaat van 1827, met de daartoe behoorende Pauselijke Bulle, in opgenomen is, hetwelk Ref. nuttig vindt, omdat men hierdoor te meer in staat gesteld wordt, om met kennis van de zaak over het al of niet voegzame te oordeelen; en daarom zou hij zelfs wenschen, dat het Fransche Concordaat van 1801 hier mogt ingelascht zijn, daar het dit eigenlijk is, dat, in 1827, in de Zuidelijke Provinciën nog van kracht was, en met eenige wijziging op de Noordelijke moest worden toegepast. - Dit stukje komt met de andere hoofdzakelijk overeen in de aanmerkingen, die het op het Concordaat van 1827 maakt, vooral in vergelijking met Art. 58 van onze Grondwet en met het zoo even genoemde Fransche Concordaat. Het komt ook met de andere in het algemeen overeen in het voorstellen van de gevaren, die er van hetzelve te wachten zijn. In deze beide opzigten kan Ref. zich over het geheel, de eene of andere scherpe of zonderlinge uitdrukking voorbijziende, met den Schrijver wel vereenigen. - Het onderscheidt zich wederom meer van de meeste andere, door meer aan te dringen op maatregelen tegen het Concordaat, en wel

{==283==} {>>pagina-aanduiding<<}
vooreerst op het inleveren van verzoekschriften daartegen, waarbij capadose nogmaals uitweidt over het ongepaste, dat hij er in vindt, en over de nadeelen, die hij er uit vreest. Het eerste is reeds hier en daar geschied; en in hoe verre het nuttig is, dit hangt, meent Ref., veel af van de wijze, waarop het geschiedt. - Het onderscheidt zich eindelijk van alle de andere, door als tegenwerkenden maatregel aan te raden (bl. 37) ‘dat eenige, dat, ter bestrijding der door de eventuéle invoering van het Concordaat naderende onheilen, eenigermate kan gerekend worden in staat te zijn, namelijk het terugkeeren tot de oude paden.’ Wat capadose hiermede eigenlijk wil, zegt hij wel niet ronduit; maar het is niet onduidelijk te bespeuren, dat hij de Hervormde Godsdienst tot Godsdienst van Staat, de Hervormde Kerk tot de heerschende Kerk des Lands zou willen verheven hebben: en dan wil Ref. eenvoudig zeggen, dat de Schrijver hierbij niet op de hoogte van zijnen tijd staat, en, al ware het op zichzelf te wenschen, (wat Ref. nogtans niet toegeeft) datgene wil, wat in de geheel veranderde omstandigheden niet meer mogelijk is. - Voor het overige, uitdrukkingen, als ‘de God van Nederland,’ (is er dan ook een God van Frankrijk, van Engeland enz.?) ‘Immanuël, de gezegende Vorst des levens, zal weêr Neêrlands Bonds-God genoemd worden,’ bl. 31; (waar geeft het Evangelie toch tot alle zulke spreekwijzen zelfs van verre eenige aanleiding?) ‘de Heiland, die zoenbloed en weldaden van zijne doorboorde handpalmen neêrdruppelt, zoo wel op den tot Hem wederkeerenden gekroonden schedel, als op het gebogen hoofd des Hem zoekenden daglooners,’ bl. 37; of de ingewikkelde beschuldiging, bl. 38, 39, dat ‘de jeugd, het opkomende geslacht thans in
Heidensche leeringen van jongs af wordt opgeleid’; dat ‘hem een negatief stelsel van een zoogenaamd Protestantismus wordt ingeprent’; en de scherpe uitvallen tegen de Katholieken, daar en elders in dit geschrift voorkomende, die Ref. niet afschrijven wil: deze en dergelijke dingen dan laat Ref. geheel en al voor rekening van den Schrijver, en kan ze in gee-
{==284==} {>>pagina-aanduiding<<}
nen deele goedkeuren, daar ze hem toeschijnen, noch met Christelijke wijsheid noch met Christelijke liefde overeen te komen.
Van eene geheel andere gehalte, dan alle de vorige, is het stukje, onder No. 4 opgegeven. De titel is dubbelzinnig, want het kan beteekenen: ‘Er bestaat geen vrees meer, dat er een Concordaat zal gesloten worden’; maar het kan ook willen zeggen: ‘Men behoeft van het Concordaat, dat gesloten zal worden, geen kwaad te vreezen.’ Vergelijkt men nu den inhoud, dan ziet men, dat dit laatste de meening des Schrijvers is, die zich dus wel duidelijker mogt uitgedrukt hebben, want hoe ligt laat de menigte zich door een' schoonklinkenden titel bedriegen! en het onderscheid is hier nog al niet gering. - De Schrijver heft op de volgende wijze aan: ‘Het is niet mogelijk voor hem, die zijn Vaderland liefheeft, langer het stilzwijgen te bewaren, bij het zien der geschriften van den dag, betrekkelijk het Concordaat. Wij hebben ze allen met aandacht gelezen, en ons bedroefd over de verregaande onkunde, om niet te zeggen de onvergeeflijke kwade trouw, waarmede ze zijn opgesteld.’ Welk een onbeleefd compliment aan alle zijne voorgangers! Om er slechts twee te noemen, den genoeg bekenden, beroemden Schrijver van de Zedig-vrijmoedige Bedenkingen, en dien van het ongrondwettige en schadelijke van een Concordaat, die ook geen kind is, van ‘verregaande onkunde,’ van ‘onvergeeflijke kwade trouw’ te beschuldigen, dit is wel verregaande .....: wij laten onzen Lezer het woord invullen, dat hierbij past. Had Ref. niet verder gelezen, hij zou gedacht hebben, dat hier niet een eerlijk en bezadigd Katholiek, maar een bitter Pausgezinde het woord voerde; doch deze Anonymus doet zich voor als Protestant, en spreekt, zoo 't schijnt, tot geruststelling van zijne geloofsgenooten: zouden er dan ook Jezuiten of Jezuïtischgezinden onder de Protestanten zijn?! - Laat ons intusschen hooren, wat de man in het midden brengt, om, zoo 't
heet, te bewijzen, dat ‘het publiek zeldzaam zoo misleid is, en met zoo weinig grond, als in deze, voor

{==285==} {>>pagina-aanduiding<<}
het behoud der dierbaarste regten van het grootste deel der Natie bevreesd gemaakt’! - ‘Het Concordaat,’ zegt hij, bl. 4, ‘behoeft niet gesloten te worden, het is zulks sedert verscheidene jaren.’ Het is intusschen bekend genoeg, en de vorige Schrijvers hebben het voldoende aangewezen, dat het Concordaat van 1827 gemaakt was voor het Koningrijk der Nederlanden, zoo als het toen uit de Zuidelijke en de Noordelijke Provinciën bestond, en dat het daarop geheel gebaseerd was, zoodat, nu die basis door den afval der Zuidelijke weggerukt is, ook het daarop gebouwde van zelf moet invallen, en hieruit geene verpligting tot instandhouding voor den Koning kan worden afgeleid. - ‘De vorige Koning,’ zegt hij, ‘heeft als het ware een begin van uitvoering aan dat verdrag gegeven,’ door ‘de districten van Ravenstein en Megen bij het Apostolisch Vicariaat-generaal van 's Hertogenbosch’ te voegen ‘op grond, dat zij toch later aan het beheer van het Bisdom van dien naam zouden onderworpen worden.’ Doch de vraag is niet, wat als het ware, maar wat waarlijk uitvoering was: wie heeft er ooit van zulk een zonderling begin gehoord? bleek het niet veeleer eene schikking te zijn, die om andere redenen raadzaam werd geacht, terwijl er aan geen Bisdom gedacht werd? - ‘Het was voornamelijk aangegaan om dat gedeelte des Rijks, dat nog is blijven bestaan,’ beweert de Schrijver: neen! het officiéle stuk zegt, dat het Fransche Concordaat van 1801, dat voor de Zuidelijke Provinciën van kracht was, op de Noordelijke zou toegepast worden, ‘opdat,’ zegt de Paus in zijne Bulle, ‘in een en hetzelfde Rijk alle kerkelijke zaken op een' en denzelfden voet bestierd en behandeld worden:’ dus omdat Oud-Nederland met
België vereenigd was, werd het met dien Zuidelijken last bezwaard; maar na de scheuring blijven de Kerkelijke zaken der Katholieken op den ouden eenparigen voet in het geheele Rijk bestierd en behandeld; en wat zou dus den Koning verpligten, om hun dat nieuwe bezwaar op te leggen? - ‘Op het Budget treft men elk jaar voor memorie aan den post voor de behoeften van de R.K. Eeredienst,

{==286==} {>>pagina-aanduiding<<}
na de uitvoering van het Concordaat,’ enz. Ook dit wil deze Anonymus voor een bewijs geven, ‘dat willem I het Concordaat altijd heeft beschouwd als nog van kracht te zijn’; alsof iemand, die der zaken van administratie eenigzins kundig is, niet wist, wat het is, een' post, die thans niet te pas komt, voor memorie uit te trekken! en of het er dan nog zoo stond, en wel tot in den jare 1840 gestaan heeft, als de Schrijver het doet voorkomen, zouden wij wel eens van eenen met de zaak welbekenden willen vernemen. - Verder zoekt hij de zaak te dekken, door te verzekeren, dat het Concordaat wijzigingen zal ondergaan; - dat het vestigen van een' Bisschoppelijken zetel te Amsterdam onmogelijk is; (van waar weet hij dit zoo zeker? en waar zal het dan zijn? toch wel in geen kleine stad? misschien wel in eene andere van oud en nieuw beroemden naam, die het zich even eens verbidt, als Amsterdam, zou de Zedig-vrijmoedige zeggen?) - dat de zaak niet zoo spoedig haar beslag zal krijgen, omdat Rome zelf NB. niet gaarne de hand zal leenen aan de uitvoering des Concordaats: men leze dan maar eens de Bulle van 1827, waarin de Paus zijne vreugde over het gesloten Concordaat te kennen geeft; en dit zal immers wel gemeend geweest zijn?! Wat zijn zulke redeneringen anders dan zand, in de oogen der menigte geworpen? - Dat er Geestelijken, zoo wel als Leeken, in ons Vaderland zijn, die, hoewel om verschillende redenen, geen Concordaat verlangen, weet Ref. zeer wel, ook uit zijne ondervinding van 1827; maar dit zijn juist redenen, waarom Rome zelf het wel zal willen, ter uitbreiding der hierarchische magt over alle Volken en Vorsten. - Dat er gebreken in het thans bestaande bestuur der Nederlandsche Katholieke Kerk, ook in hare betrekking tot het Gouvernement, zijn, die konden en moesten verholpen worden, en de
Schrijver dus het een en ander hieromtrent bijbrengt, dat waar is, wil Ref. gaarne toestemmen; waar wat heeft zij daartoe den Paus van Rome noodig? Heeft zij dan geen verlichte en bekwame Mannen meer, om die zaken, onder Koninklijke Sanctie, te regelen? Wat heeft de grond-
{==287==} {>>pagina-aanduiding<<}
wettige Koning van het vrije en onafhankelijke Nederland met eenen vreemden Vorst, met een' Italiaanschen Opperbisschop, over de belangen van zijn eigen Rijk, transactiën te maken? Zou Z.M. behoeven of behooren te gedoogen, dat er voor zijne oogen en die des geheelen Volks dit woord van dien Opperbisschop, als ware hij hier en overal Opperkoning, te lezen stond: ‘Wij bewilligen, (nous consentons) dat de Aartsbisschoppen, en elke Bisschop der voormelde Kerken, in het Koningrijk der Nederlanden, nadat hij van den Apostolischen Stoel de kanonieke instelling zal hebben bekomen, en alvorens zijne bediening uit te oefenen, den eed van getrouwheid aan Z.M. den Koning afleggen’; en verder: ‘Gelijkerwijze bewilligen wij, dat dezelfde eed door de Geestelijkheid der tweede orde worde afgelegd in handen der burgerlijke Overheden, die door den Koning zullen zijn aangewezen’? - Verder verkiest deze Anonymus (bl. 16) het ‘te bespottelijk, om bij stil te staan,’ te noemen, dat men gesproken heeft van de pracht en den luister en het rijke inkomen der Bisschoppen, en verzekert, dat dit laatste veel minder zal zijn, dan thans dat van sommige Priesters, en door dat van meer dan een' der Protestantsche Leeraars hier te lande overtroffen wordt. Credat Judaeus apella! Men zie maar eens, wat in het boven gemelde stukje No. 2, bl. 41, uit royaard's Archief, omtrent de hooge bezoldiging dier hooge Roomschkatholieke Geestelijken wordt aangevoerd; en men berekene de verhouding, waarin die der
Protestantsche Leeraars, zelfs in onze Hoofdsteden, hiermede staat! Is dit bespottelijk, dan mag men het met veel meer regt beleedigenden spot noemen, dat de Schrijver er van zegt: ‘Waarlijk, men ziet het wel uit dit vermeend bezwaar, dat zij, die het durven aanvoeren, geene Hervormden zijn. Deze zijn te zeer verzekerd van de kracht en den invloed van hun geloof, dan dat zij’ (daarom) ‘voor deszelfs behoud eenige vrees zouden koesteren.’ En zoo men dit met gelijke munt wilde betalen, dan zou men wel kunnen zeggen: ‘Waarlijk, men ziet wel uit dit schrijven, dat de Auteur geen

{==288==} {>>pagina-aanduiding<<}
verlicht Protestant, geen regtschapen Katholiek, maar een vermomd Jezuït is!’ Neen! de Protestanten vreezen daarom nog niet voor de kracht en den invloed van hun geloof, al spreken zij voor hetgene, dat, huns inziens, regt en billijk en nuttig, en tegen hetgene, dat, naar hun oordeel, met ieders regtmatige gelijkstelling in voorregten, zoo wel als met de financiéle en godsdienstige belangen des Lands, strijdig is: dit is geen ‘verzetten tegen de vrijheid van Godsdienst,’ zoo als de Schrijver het, bl. 18, verkiest te noemen; geen verhindering van de organisatie der Nederlandsche Katholieke Kerk, welke zeer goed geschieden kan, zonder dat de Koning zijne Majesteitsregten voor een' vreemden Vorst opoffert, en dezen voor een gedeelte zijns Volks als Opperkoning erkent. En waaruit bewijst de Schrijver zijn beweerde, bl. 19, dat een Roomschkatholiek Vorst, zoo als de Keizer van Oostenrijk, juist, omdat hij Roomschkatholiek is, de Bisschoppen kan aanstellen, en de Protestantsche Vorst dit niet kan doen? en waarom doet het dan de Groothertog van Saxe-Weimar? - Eindelijk komt hij al weder terug op het Concordaat van 1827, als slechts eene wijziging van dat van 1801, hetwelk in België kracht had, en dat vervolgens ook op de Noordelijke Provinciën zou toegepast worden; maar hij vergeet er bij te voegen, dat die wijziging juist de Koninklijke magt, ten opzigte der Kerkelijke zaken, veel naauwer beperkt, en dezelve op den Paus en de Bisschoppen overbrengt: hij vergeet ook, dat de Koning, die het aangegaan had, het nooit in werking gebragt heeft, waartoe Z.M., althans van 1827 tot 1830, en na de finale schikking met België, in 1839 en 1840, allen tijd en volkomene vrijheid had, doch waartoe (gelijk genoegzaam is aangetoond) alle grond van aanhouding en uitvoering, door het uiteenrukken van de beide deelen des Rijks, vervallen is. - Wie of
wat deze Anonymus dan ook zij; wat hij, op welke gronden dan ook, bewere; en waarom hij ook bij herhaling verzekere, (bl. 21) ‘dat onder anderen aan het vestigen eens Bisschoppelijken zetels te Amsterdam volstrekt niet meer gedacht wordt’; wij kunnen ons noch met des-
{==289==} {>>pagina-aanduiding<<}
zelfs magtspreuken, noch met deszelfs aangematigden en beleedigenden toon jegens andere Schrijvers vereenigen. Mannen, als de Zedig-vrijmoedige, als de Groningsche Anonymus, onder No. 1 boven vermeld, en de genen, uit welke deze zijne bouwstoffen ontleend heeft, zoo als de Katholieke voormalige Luiksche Hoogleeraar munch, de Protestantsche Professor royaards, de Protestantsche Predikant broes; deze zijn waarlijk geen Schrijvers van ‘blaauwboekjes’, zoo als hij (bl. 21) de tegen het Concordaat uitgekomene stukken schimpend noemt; geen mannen van ‘kwade trouw en onkunde’; geen ‘kwaadaardige en domme verspreiders van logenachtige en verontrustende geruchten,’ zoo als hij hun (bl. 22, 23) zeer ten onregte en zeer onbeschaamd verwijt. En hoe hij ook ten slotte nogmaals uitroepe: ‘Alle vrees voor het Concordaat is verdwenen’; indien er geene betere gronden van geruststelling zijn, dan die hij aanvoert, dan roepen wij onzen Landgenooten het oude en bekende toe: Fistula dulce canit, volucrem dum decipit auceps, (d.i. Zoet speelt het fluitje, als vogelaar 't vogeltje knipt.) - Aan de welwillendheid van onzen Koning en aan zijne liefde voor het regt twijfelen wij even min, als deze Schrijver; maar wij houden Z.M. voor een eindig mensch, die, hoe verstandig ook en met hoe goeden wil ook bezield, nogtans niet alles altijd en even goed weten en inzien kan; en wij rekenen het dus van groot belang, dat Mannen, als de
zoo even genoemde Hoogleeraars en Predikanten, Z.M. op eene zedige en vrijmoedige wijze, gelijk het vrije Nederlanders, hetzij dat ze Katholieken of Protestanten heeten, betaamt, omtrent hetgene, dat hun waar en goed, of wel valsch en kwaad voorkomt, inlichten, en alzoo de vastheid van den Troon en de rust des Volks bevorderen.





Nagelatene Leerredenen van J. Heringa, El. z. Te Utrecht, bij J.G. van Terveen en Zoon. 1840. In gr. 8vo. XII, 182 bl. f 2 - :


{==290==} {>>pagina-aanduiding<<}

Hoe kort deze twaalf Leerredenen ook zijn, zij verraden de meesterhand, en zijn voor de vrienden en leerlingen des ontslapenen eene kostbare nalatenschap. En zij zijn dit te meer, omdat zij voor ieder, die heringa gekend heeft, een getrouw afdruksel zijn van zijne Bijbelkennis, godsvrucht en Christelijke wijsheid. Grondige Schriftverklaring, ook voor den eenvoudigen duidelijk, toonen No. 2 (1 Sam. XXVIII:3-25) en No. 3 (1 Kon. XIX:9-18); diep indringen in het verheven karakter onzes Heeren No. 6 (Matth. XV:23a); eenvoudige, praktische Godsdienstleer, tot onderwijzing voorgedragen, No. 7 (Rom. VIII:34a), No. 8 (Joh. XVI:23b) en No. 9 (Luk. XXIV:52a); vernuftige keuze van een minder gewoon onderwerp No. 12 (Hebr. XII:22a, 23b, op allerheiligendag); fijne menschenkennis No. 4 (Jonas I:6b, de zorgeloosheid der menschen omtrent hunne eeuwige belangen), No. 10 (Hand. XXIV:25b) en No. 11 (1 Cor. III:18a); gemoedelijke godsvrucht No. 5 (Pred. XII:13, 14); en dat alles met die wijsheid, waarvan No. 1 (Spreuk IV:7a) zoo schoon een beeld doet kennen en waarderen.
Wij danken de Uitgevers voor dit geschenk.






Prologus, quo Scholas Theologicas, praesertim Apologeticas, A. 1840 ad 1841 habendas, auspicaturus, Joannis Henrici van der Palm, nuper placide pieque defuncti, exemplum Auditoribus, futuris Theologis, ad imitandum proposuit Jo. Clarisse. Lugd. Batav. apud S. et J. Luchtmans. 1841. Form. oct. maj. 40 pag. f : - 55.

Hoogst bevreemdend is het ons voorgekomen, dat er zich bijna geene stemmen voor het groote Publiek hebben doen hooren, om den welverdienden lof van wijlen den beroemden Nestor der Bijbeluitleggers en der welsprekende Redenaars, den grooten van der palm, te vermelden. Het is waar, 's Mans nagelatene werken zijn het schoonste ge-
{==291==} {>>pagina-aanduiding<<}
denkteeken van zijne verdiensten, veel meer dan lofredenen in proza en poëzij kunnen verkondigen; maar nogtans hadden wij meer uitboezemingen van dien aard verwacht omtrent eenen Man, die door zijne voortreffelijke gaven en schriften een sieraad van ons Land, van onze Letterkunde en van onze Christelijke Kerk, en door zijnen veelzijdigen arbeid voor velen nuttig geweest is en blijven zal. - Wat nu van dat stilzwijgen ook de reden moge zijn, waarover wij niet willen uitweiden, wij verblijden ons, dat de Hoogleeraar clarisse zijne Inleidingsrede, waarmede hij zijne Theologische, en wel bijzonder zijne Apologetische Lessen van 1840-1841 geopend, en waarin hij van der palm, toen onlangs zacht en godvruchtig gestorven, zijnen Toehoorders, den aankomenden Godgeleerden, als een voorbeeld ter navolging voorgesteld heeft, ofschoon het eerst niet van voornemen zijnde, nogtans bij nader indenken voor een grooter Publiek wel heeft willen uitgeven. - Om 's Mans verdiensten onder één oogpunt zamen te vatten, en tevens vooral den Theologanten hiermede nuttig te zijn, kiest hij zeer gepast tot onderwerp van der palm's beminnelijke eenvoudigheid, blijkbaar in hem, als Mensch, als oordeelkundig Uitlegger der heilige Schrift, als Kanselredenaar, als Leeraar van de Christelijke Godsdienst. Over het
laatste spreekt hij het minst, omdat het, gelijk hij niet ten onregte opmerkt, met de beide vorige zeer naauw verwant was, maar hij het evenwel voor het bijzondere oogmerk zijner Inleidingsrede niet mogt voorbijgaan; gelijk hij dan ook elk gedeelte zijner beschouwing van van der palm's beminnelijke eenvoudigheid te regt met een kort en hartelijk vermaanwoord aan zijne Toehoorders besluit. - Over dit alles nu spreekt Prof. clarisse op zijne, dat is in zijne soort voortreffelijke wijze: dat zal Referent wel niet verder behoeven te verzekeren, en met geen uitvoeriger dorre schets vermogen, met geen geven van eenige proef behoeven te bewijzen; en dat de Redenaar van sommige punten nog wel meer had kunnen zeggen, zal deze zelf wel toestemmen. - Gelijk dus Referent dezen Prologus met groot genoegen gelezen heeft,

{==292==} {>>pagina-aanduiding<<}
zoo wenscht hij, dat velen, der Latijnsche taal magtig, in dat genoegen met hem zullen deelen; en werd dezelve ook in onze Nederlandsche taal overgebragt, het zou, naar zijn oordeel, geene overtolligheid zijn, maar zijne lezers zeer wel vinden.






Het tweede Eeuwfeest van het Seminarium der Remonstranten, te Amsterdam op den 28 October 1834 plegtig gevierd door Abm. des Amorie van der Hoeven, Phil. Theor. Mag. Litt. Hum. et Theol. Doct., Ridder der Orde van den Nederlandschen Leeuw, Lid van het Koninklijk-Nederlandsche Instituut, en Hoogleeraar in de Godgeleerdheid aan voornoemd Seminarium. Te Leeuwarden, bij G.T.N. Suringar. 1840. In gr. 8vo. 290 bl. f 4-50.

Jaren lang heeft het geduurd, dat de vraag telkens werd herhaald, waar toch het gedenkstuk bleef, hetwelk de Hoogleeraar van der hoeven beloofd had, over de viering van het tweehonderdjarig bestaan des Remonstrantschen Seminariums in het licht te zullen zenden. Met ongeduld verwachtten de inteekenaren in den aanvang het werk, en ontkennen zal men het niet, dat de belangstelling in de uitgave door het lange tijdsverloop niet weinig begon te verflaauwen. Doch nu het eindelijk het licht heeft gezien, brengt het gedenkboek zelve de verontschuldiging en regtvaardiging der vertraagde verschijning mede. Het is meer geworden, dan een gedenkstuk der feestviering; het is een gedenkboek geworden voor de geheele Remonstrantsche Broederschap, en de Hoogleeraar heeft tevens zichzelven een waardig gedenkteeken opgerigt. Wat op de feestviering zelve betrekking heeft, beslaat slechts het kleinste gedeelte van het boek; de aanteekeningen maken den grootsten en belangrijksten inhoud uit.
Na een kort voorberigt vindt men hier eerst een verslag van de wijze, waarop het tweehonderdjarig bestaan des Seminariums is gevierd, en eene beschrijving van de me-
{==293==} {>>pagina-aanduiding<<}
daille te dezer gelegenheid geslagen, waarvan eene keurig gegraveerde afbeelding den titel van het werk versiert. Eenigzins vreemd is op de medaille, dat het borstbeeld van wetstein door den opengeslagen Bijbel bijna geheel wordt bedekt, zoodat van het gelaat niets zigtbaar is.
De feestrede van van der hoeven met de Cantate van tollens volgt op de zoo even genoemde beschrijving. Behoeven wij schier te zeggen, dat beide voortreffelijk zijn? De zangen zijn geheel in den geest der redevoering, maken daarmede een geheel uit, en bezitten ook meer dichterlijke waarde, dan dikwijls met dergelijke stukken het geval is. De rede is een nieuw blijk van de welsprekendheid des Hoogleeraars; zij onderscheidt zich door eenvoudigheid, deftigheid, helderheid, zuiverheid en sierlijkheid van taal en stijl. Met de hem eigene gemakkelijkheid behandelt de Redenaar de lotgevallen, de vruchten, de uitzigten der feestvierende instelling. Het eerste deel bevat dus eene korte maar keurige geschiedenis van het Seminarium, waarin met weinige maar gepaste trekken aan de mannen hulde wordt gedaan, die den leerstoel bij hetzelve hebben bekleed. Bijzonder gelukkig en kiesch is ook de manier, waarop de Redenaar over enkelen spreekt, aan wie geen even groote lof kon worden toegezwaaid, en wier werkzaamheid hij op eene wijze aanroert, die voor den opmerkzamen hoorder de waarheid niet verbloemt, maar die toch ook voor niemand iets stootends hebben kan. In het tweede gedeelte der redevoering worden als vruchten der instelling, zoo voor het Remonstrantsche Kerkgenootschap, als ook daar buiten, genoemd de verspreiding eener bijbelsche Godsdienstleer, de bevordering eener verbeterde predikwijze, de voortplanting van godsdienstige verdraagzaamheid. Kort maar overtuigend wordt dit in de werkzaamheid van hen, die aan het hoofd des Seminariums hebben gestaan, en van de leerlingen, door hen gevormd, aangetoond. Wanneer de Redenaar eindelijk over de uitzigten van het Seminarium spreekt, eindigt hij met den wensch, dat geen derde eeuwgetijde voor hetzelve aanbreke, en meent dit ook van de toekomst te mogen verwachten. ‘Wat mij betreft,’ zoo spreekt hij,
‘ik laat mij het denkbeeld niet ontrukken, dat de toestand der Christelijke kerk in ons vaderland zoowel, als in de overige deelen van Europa, in de eerste helft der twintigste eeuw veel schooner en heerlijker dan hare tegen-
{==294==} {>>pagina-aanduiding<<}
woordige gesteldheid wezen zal. Ik zal dan rusten in het stof, mijn naam en werk ligt reeds vergeten zijn; maar zoo men mijner mogt gedenken, ik heb geen zorg, dat de uitkomst mijne woorden zal logenstraffen. Reeds kleurt het morgenrood van een' nieuwen, beteren tijd de kimmen. Het verhoogd godsdienstig gevoel, het opgewekt wetenschappelijk leven zal gewis niet zonder zegen blijven. Jaren van stilstand kunnen nog komen, van teruggang zelfs; maar geene menschelijke magt zal de verloopene dagen doen wederkeeren, noch de Christelijke kerk terugvoeren tot het standpunt, waarop zij vóór twee eeuwen was geplaatst. Zelfs uit den hervatten strijd zal de waarheid slechts te spoediger in zegepraal te voorschijn treden. En de dag zal komen, waarop de Evangelische Christenheid, rondom het Woord van God geschaard, en door dat Woord verbonden en verbroederd, geen anderen naam dan dien van christus dragen zal.’ Zietdaar het slot der rede, als eene proeve! Rec. wil echter niet ontveinzen, dat hij veel, wat hierin gezegd wordt, onder de pia vota meent te moeten rekenen. Met den Redenaar hoopt en vertrouwt hij op eenen gedurigen voortgang; maar zeer zou hij twijfelen, of de tijd nog wel zeer aanstaande is, waarop de Evangelische Christenheid geenen anderen naam dan dien van christus zal dragen. De teekenen der tijden duiden dit, zijns inziens, niet aan. Niet alleen dat de Roomsche kerk niet in haren tegenstand tegen de Protestantsche verslapt, zoodat aan eene heeling der grootste breuke in de Christelijke kerk niet gedacht kan worden, maar ook de verschijnselen van onze dagen, in en buiten ons vaderland, in de Protestantsche kerk zelve, zijn niet
van dien aard, dat zij de hoop op eene spoedige vereeniging voedsel geven. Wat al woeling, onrust en ontevredenheid bijna overal! Welk eene neiging, om tot het oude terug te keeren, om het kerkelijk systeem op den voorgrond te plaatsen! Men zegge niet, dat dit toch slechts bij eene kleine minderheid het geval is, terwijl de groote meerderheid anders denkt en gezind is. Zoolang eene Protestantsche kerkvergadering, bekend met den geest, die in het genootschap heerscht, hetwelk door haar vertegenwoordigd wordt, het ongeraden oordeelt, openlijk en stellig te beslissen, dat geen Protestant door menschelijke formulieren kan gebonden zijn, dan in zoo verre zij overeenkomen met de H.S., zoo lang is de dag nog verre, die allen onder éénen naam zal

{==295==} {>>pagina-aanduiding<<}
vereenigen. Maar Rec. gaat verder: zoo lang is ook zulk eene vereeniging niet wenschelijk. Wij willen de vraag laten rusten, of eene volkomene vereeniging mogelijk is; de geschiedenis der Christelijke kerk is voor een toestemmend antwoord niet gunstig, en als wij zien, dat reeds in de allervroegste tijden verschil is ontstaan, dat er nooit een tijd is geweest, waarin dat verschil ophield, en wij bedenken, hoe het verschil uit de onderscheidene vorming, ontwikkeling, geest en hartsgesteldheid der verschillende menschen noodzakelijk moet voortkomen, dan achten wij het voor 't minst twijfelachtig, wat men van eene toekomstige geheele vereeniging hebbe te denken. Doch, moge eene verre toekomst die ook aanbrengen, bij de tegenwoordige gesteldheid der zaken acht Rec. het afgescheiden bestaan der afzonderlijke kerkgenootschappen nuttig en noodig. Men noeme hem daarom geen vriend van scheuring, van twist en tweedragt! Juist omdat hij deze verfoeit, juist daarom wenscht hij in dit opzigt aan het bestaande duurzaamheid. De oude wonden, door vroegere scheuringen geslagen, zijn geheeld. Het bestaan der afzonderlijke genootschappen is geene oorzaak meer van vijandschap, van haat en vervolging. In liefde zijn wij elkander genaderd; wij vragen bij het aanknoopen van betrekkingen niet, welke Protestantsche belijdenis de een of ander is toegedaan, noch verketteren elkander om deze of gene afgetrokkene leerstellingen. Wilt gij dien staat van eensgezindheid en liefde verbroken zien, vereenigt, wat nu in naam gescheiden, in de daad verbonden is. Gij zoudt nieuwe scheuringen zien ontstaan, nieuwe wonden zouden worden geslagen, en lange, lange zou het duren, eer zij weder vergroeid waren tot op de hoogte, waarop de oude dit nu zijn. Rec. is geen lid der Remonstrantsche Broederschap, maar met leede oogen zou hij die Broederschap in ons vaderland zien verdwijnen en zien inzwelgen in het groote Protestantsche kerkgenootschap. Zij heeft veel nut gesticht, en kan dit, bij hare
vrijheid van menschelijke banden, ook in de toekomst nog rijkelijk. Zij sta in hare vrijheid, niet als eene tegenpartij tegen eenig ander genootschap, maar als de zoodanige, wier leus is: Onderzoekt de Schriften! Betracht de waarheid in liefde! Rec. ziet het Seminarium met blijdschap de derde eeuw van zijn bestaan ingetreden, en wenscht het van ganscher harte in dit tijdvak luister en bloei; dat het voortga, gelijk het

{==296==} {>>pagina-aanduiding<<}
vroeger deed, eene bijbelsche godsdienstleer en godsdienstige verdraagzaamheid te bevorderen en te verspreiden, en dat daardoor een echt Evangelische geest meer en meer wone in onze vaderlandsche kerk, die, in naam verdeeld, door liefde meer en meer een moge worden!
Dat de man, die thans aan het hoofd van deze instelling staat, dien geest van liefde wenscht te bevorderen, daarvan getuigen niet alleen zijne straks aangehaalde woorden, maar ook de toon van het geheele boek. In de rijke en hoogst belangrijke aanteekeningen, die eene geheele geschiedenis bevatten van alles, wat op het Seminarie betrekking heeft, en van de uitstekende mannen, die hetzelve tot sieraad hebben verstrekt, komen natuurlijk vele dingen ter sprake uit de tijden van het ontstaan der Broederschap. Veel daarvan moet bij elken onpartijdige, ook onder de nakomelingen der toenmalige Contraremonstrantsche partij, een gevoel van droefheid opwekken over de dwaasheid, verkeerdheid en kleingeestigheid, jegens de verdrukte Remonstranten betoond; niemand zal de gematigdheid, de eenvoudigheid, den uitstekenden geest miskennen, waarin alles hier wordt medegedeeld, noch ergens eenige aanleiding vinden tot aanstoot of ergernis. Zoo de zaak der Remonstranten dit nog behoefde, zoo was dit boek, zoo waren vooral de aanteekeningen eene schoone pleitrede ter harer gunste. Die aanteekeningen hebben den geleerden Schrijver ongetwijfeld veel moeite, nasporing en tijd gekost, en verklaren volkomen het lang uitblijven van het geheele stuk. Er ligt daarin een schat van wetenswaardige zaken, de geschiedenis betreffende van de oprigting der scholen, van de mannen, die aan haar hoofd hebben gestaan, en van den invloed, welken zij op de godgeleerde wetenschappen in en buiten ons vaderland gehad heeft. Alles is uit de bronnen opgespoord, met zorg verzameld, met beleid gerangschikt, aangenaam en bevallig voorgedragen. Rec. kan die aanteekeningen niet met zijne lezers doorloopen; hij kan hun alleen verzekeren, dat zij er veel uit leeren zullen, en dat zij het boek ter zijde zullen leggen met een gevoel van dankbaarheid jegens de Broederschap, wier leden zoo veel hebben bijgedragen tot de verspreiding van echt Evangelische kennis in ons midden.
De Hoogleeraar van der hoeven verdient onzen hartelijken dank voor het belangrijke werk, waarmede hij ons ver-
{==297==} {>>pagina-aanduiding<<}
rijkt heeft. Hij heeft door hetzelve zijnen roem niet weinig verhoogd, en zal gewis op zijnen arbeid algemeene en onvoorwaardelijke goedkeuring erlangen.
De uitgever heeft voor eene keurige uitvoering, voor goed papier, goede letter en druk gezorgd, en ook van dien kant is dit boek alle aanbeveling waardig.







Eenige Bedenkingen over het lager Onderwijs, in eenen Brief aan den Heer Mr. Groen van Prinsterer, voorgesteld door Matthijs Siegenbeek. Te Leiden, bij D. du Mortier en Zoon. 1840. In gr. 8vo. 24 bl. f : - 25.


Brief van C.R.A. van Bommel, Bisschop van Luik, aan den Hoogleeraar Matthijs Siegenbeek. 's Gravenhage, bij A.P. van Langenhuysen. Dec. 1840. In gr. 8vo. 32 bl. f : - 25.


Toelichting van den Brief van den Heer C.R.A. van Bommel, Bisschop van Luik, aan den Hoogleeraar Matthijs Siegenbeek. Behelzende eene aanwijzing uit echte stukken, waarom de R.K. Seminaria te Kuilenburg, Velzen en elders, in 1825 zijn opgeheven. Te Groningen, bij J. Oomkens. 1841. In gr. 8vo. 47 bl. f : - 50.

Toen de Commissie, om de bezwaren over het Lager Onderwijs te toetsen, den 12 Nov. 1840, door Z.M. den Koning was benoemd geworden, gaf de Hoogleeraar siegenbeek, te Leiden, het eerst hier aangekondigde opstel uit. Daarin beweert hij, dat het Lager Onderwijs tegenwoordig in ons Vaderland niet Onchristelijk is, maar zoo Christelijk, als voor de jeugd dienstig en mogelijk is; vervolgens, dat afzonderlijke scholen voor Roomschen en Protestanten hoogst gevaarlijke gevolgen zouden hebben; en eindelijk, dat het behouden der speciale admissie bij het openen der scholen een noodwendig vereischte is, zoo men een goed onderwijs in Nederland wil bewaren.
Op het eerste punt heeft dan ook Mr. groen van prinsterer blijkbaar ongelijk. Welligt bemoeit men zich op sommige scholen reeds te veel met het godsdienstig onderwijs, waarvoor toch buitendien kerken en catechisatiën be-
{==298==} {>>pagina-aanduiding<<}
stemd zijn; en zich nog meer in het godsdienstige bij het schoolonderwijs te mengen, gelijk de Heer groen verlangt, is zonder krenking van het verschillend kerkgeloof der ouders onmogelijk, tenzij men voor alle tegenwoordige en toekomstige gezindheden afzonderlijke scholen stichte. Roomschen van Protestanten af te scheiden, zou op verre na niet genoeg zijn. Ook op het tweede punt, het schadelijke der afscheiding van de kinderen in zoo vele scholen, als er sekten zijn of ontstaan zullen (welk laatste de billijkheid dan almede zou vorderen); ook op dat tweede punt stemmen wij volkomen met Prof. siegenbeek in, voor zoo veel het de hoofdstelling aangaat; en eveneens kunnen wij niet gelooven, dat het onderwijs er bij winnen zou, als in iedere plaats zoo vele bekwaam gekeurde onderwijzers zich konden vestigen als zulks verkozen, daar men dan een' wedstrijd zou zien ontstaan, wie het goedkoopste, niet wie het beste onderrigt zou geven.
Maar Prof. siegenbeek had de Instituten van Kuilenburg en Velzen, welk laatste, Hageveld genaamd, door den tegenwoordigen Bisschop van Luik, den Heere van bommel, weleer bestuurd werd, als voorbeelden van de verkeerde strekking der kleine Seminaria aangewezen, en tot staving van het verderfelijke der stellingen, welke op die Seminaria worden ingeprent, eene aanteekening aangehaald, door een' der voormalige Studenten van zulk een Instituut op een door hem vertaald werk van stark gemaakt, in welke aanteekening de moord, door balthazar gerards aan willem I gepleegd, als eene wettige daad wordt verdedigd.
Bisschop van bommel beantwoordt deze beschuldiging in eenen Brief, die beschaafd en krachtig gesteld is. De bedoelde Student, van welken Prof. siegenbeek verklaard had niet te weten, of hij op het Instituut te Kuilenburg, dan wel te Velzen, gevormd was, is namelijk op geen dier beide Instituten onderwezen. Voorts beroept zich de Bisschop op onderscheidene achtingwaardige mannen, die op het Instituut Hageveld, te Velzen, zijne kweekelingen zijn geweest, tot bewijs, dat dáár althans de domheid niet werd voorgestaan, noch gevaarlijke beginselen werden ingeprent. Alles is zoodanig ontwikkeld, dat de Bisschop zijne zaak, te oordeelen naar zijne eigene redenen, volkomen zou gewonnen hebben, indien niet het laatste hier aangekondigde

{==299==} {>>pagina-aanduiding<<}
werkje het een en ander tot wederlegging van den lof, aan het Instituut Hageveld gegeven, had bijgebragt.
Immers uit een ander werkje: De Roomsch-Katholijke Kerk in Oud-Nederland, gelijk zij is, zijn kon en moest-Amst. bij j.c. van kesteren, 1833, wordt eene schets van het onderwijs, ook op dat hooggeroemde Hageveld, getrokken, waaruit overtuigend blijkt, dat, zoo er al vermaarde mannen van daar zijn uitgegaan, het meer is in weerwil dan ten gevolge van het aldaar genoten onderrigt. Zelfs het Seminarium te Warmond komt er ongunstig af. Ja, men vindt er eene gansch niet malsche kritiek van de begaafdheden en wetenschappelijke kennis der Professoren j.m. chedeville, een Mechelaar, en Baron van wijkerslooth, van Haarlem. Wat de redenen der opheffing van de kleine Seminariën aangaat, beroept de Schrijver zich op het copiëlijk door hem medegedeelde Verslag van den Minister van Binnenlandsche Zaken (van gobbelschroy) aan den Koning, geplaatst in de Staatscourant van 5 Febr. 1829. De slótsom van alles is bij ons, dat Prof. siegenbeek in de hoofdzaak gelijk heeft, en dat het Instituut te Velzen wel, vergelijkenderwijze, onder de beste der kleine Semenaria kan behoord hebben, maar toch geenszins die voortreffelijkheid bezat, welke de Bisschop van Luik, een man zoo bekend uit zijne woelingen tijdens de Belgische Omwenteling, als voormalig Bestuurder van dat Instituut, er zoo gaarne aan wilde toekennen.






Redevoering, door F. van Teutem, Lid en Voorzitter der plaatselijke Schoolcommissie, gehouden 11 Nov. 1840, in de vergadering van de Utrechtsche Afdeeling der Maatschappij: tot Nut van 't Algemeen. Te Utrecht, bij C. van der Post, Jr. 1840. In gr. 8vo. 41 bl. f : - 60.

Het onderwerp, in deze belangrijke Redevoering behandeld, is in de laatste jaren in en buiten ons Vaderland ter sprake gebragt met den ernst, dien het gewigt der zaak vordert; namelijk de middelen, om te voorzien in de allereerste opleiding van kinderen. Het valt niet te ontkennen, dat voor het eigenlijke Schoolonderwijs in ons Vaderland, gedurende deze eeuw, veel, onbedenkelijk veel gedaan is. De Maatschappij tot Nut van 't Algemeen heeft hierin oneindig

{==300==} {>>pagina-aanduiding<<}
veel goeds gesticht, bevorderd en uitgelokt. Het Staatsbestuur deed veel tot verbetering. En ofschoon wel niemand onze Schoolinrigting volmaakt zal noemen, zoo bewijst toch hare voortdurende nuttige werking, dat zij niet ten onregte de bewondering van beroemde buitenlanders wegdroeg, en het schreeuwen om hetgeen men met den weidschen naam van vrijheid van onderwijs gelieft te bestempelen grootstendeels een ijveren zonder verstand is. Wij hopen dan ook, dat men het bestaande goede aan geene ijdele theoriën zal opofferen, maar in het bestaande die verbeteringen daarstellen, welke door de ondervinding als wenschelijk zijn aangewezen. Doch dit in het voorbijgaan.
De klagten, en dat regtmatige klagten, over het bij zoo vele pogingen ten goede overgeblevene gebrekkige, ontstonden niet alleen daaruit, dat de gang van het onderwijs niet overal naar wensch is, en de oude, mogelijk welwillende, maar toch minder geschikte onderwijzers nog niet overal zijn vervangen door bekwame menschen van doelmatige opleiding; maar zij ontstonden ook en vooral uit de verstandelijke en zedelijke gesteldheid der jeugd zelve, wanneer zij tot het schoolonderwijs komt. Men heeft bemerkt, dat het niet genoeg is, de scholen van geschikte onderwijzers te voorzien, maar dat men er ook geschikte leerlingen in brengen moet, en voorkomen, dat het eerste opbouwen in onderwijs niet behoeve gepaard te gaan met afbreken in de opvoeding. Want hiermede moet de onderwijzer beginnen, wanneer de zaden van onhandelbaarheid, wanorde, stijfhoofdigheid en andere kinderlijke verkeerdheden reeds vóór de schooljaren welig zijn opgeschoten, ten gevolge eener verkeerde huiselijke - of moet men zeggen in het geheel geene - opvoeding. ‘Vóór zes, of ten vroegste vijf jaren, mogen zij wijselijk op de eigenlijke scholen niet komen. Maar wat nu met hen in teederder ouderdom? Hadden zij vóór dien bepaalden tijd geen opzigt, geen bestuur, geene leiding noodig? ... Aan de moederlijke betrekking mag ook die zorg wel altijd eerst en naast bevolen (worden). Vele moeders zijn daartoe ... niet in staat, ... of zij missen de bekwaamheid, ... of zij worden door andere bemoeijingen en verpligtingen daarvan afgeleid.... Onze gewone kinderschooltjes? ... Zij waren en zijn, zoover zij in eene jammerlijke menigte nog bestaan, slechter nog in hunne

{==301==} {>>pagina-aanduiding<<}
soort, dan in het gemeen de vroegere scholen voor het lager onderwijs.’
Er bestaat dus groote behoefte aan goed ingerigte Bewaarscholen, van welke men in Frankrijk vooral, onder den naam van Salles d' asyle, veel werk heeft gemaakt, en dat met een altergelukkigst gevolg, zoodat jonge kinderen, die anders onverzorgd en verwilderd zouden opgroeijen, nu in deze inrigtingen verzorgd en opgepast worden niet alleen, maar ook door gezonde spelen in ligchaamskracht geoefend, aan orde en zedelijkheid gewend, en hun de eerste godsdienstige en zedelijke denkbeelden ingedrukt worden. Hierdoor wordt later verstandelijk, zedelijk en godsdienstig onderwijs voorbereid, eene verkeerde huiselijke opvoeding voorgekomen, eene goede in de hand gewerkt, en alzoo de grond gelegd voor hetgeen het groote doel van alle opvoeding is, de kinderen te vormen tot nuttige leden der maatschappij en zedelijk goede menschen. Met wijsheid heeft men begrepen, het opzigt over deze inrigtingen aan vrouwen te moeten opdragen, als zijnde het zachter, teederder geslacht hiertoe, ook blijkens de ondervinding, het geschiktste.
Hoe wonderspreukig het schijne, het is nogtans waar, dat die klassen, welke de grenzen daarstellen van het maatschappelijke leven, de hoogste en de laagste standen, aan deze inrigtingen meer behoefte hebben, dan de middelklassen der maatschappij. De eersten hebben veelal de ongelukkige gewoonte, het opzigt over hunne kleinen geheel aan dienstboden over te laten. Zij worden na en dan eens, als eene hooge gunst, in de tegenwoordigheid van Papa en Mama gebragt, waar zij zich dan zoo stijf en kunstmatig gedresseerd moeten vertoonen, dat hun deze gunst zeer onaangenaam en vervelend is, en zij niets liever wenschen, dan de parade met hun van buiten geleerd dienaartje en dienaresje te mogen eindigen, en teruggebragt te worden naar de kinderkamer, waar, ach! soms de verstgaande onachtzaamheid der praatzieke dienstboden, soms, hetgeen nog erger is, het strooijen van de eerste zaden van leugen, bedrog, oneerlijkheid, wellustigheid, en wat niet al! het kenmerk is van de opvoeding der teedere en voor alle indrukken zoo vatbare jeugd. Wat moet de onderwijzer met zulke kinderen aanvangen? Wat de maatschappij er van verwachten? De Heer van teutem is op dit punt al te oppervlak-
{==302==} {>>pagina-aanduiding<<}
kig. Waarschijnlijk heeft daaraan de kieschheid deel, die in het hoogaanzienlijke Utrecht (de stad, onlangs getuige van een ergerlijk proces, waardoor veel aan het licht gekomen is van hetgeen men eene fatsoenlijke opvoeding gelieft te noemen) niet veel wilde zeggen. Waar echter is het: ‘Binnenshuis in hunne vrije bewegingen beperkt, voor de weldadige buitenlucht te zeer ontzien, door snoeperijen overladen, met gevlei in slaap gewiegd, aan geene vadzigheid onttrokken, in toornigheid verschoond, tot leugentaal verwekt, met ijdelheid bevangen, brengen zij maar al te dikwijls later op de school hebbelijkheden en verkeerdheden
mede.’
In de laagste standen der maatschappij hebben de ouders meestal geene gelegenheid tot het behoorlijk leiden en verzorgen hunner kinderen, omdat zij veelal buitenshuis moeten zijn tot uitoefening van hunnen arbeid en het verdienen van het sobere dagloon. Zij kunnen daarvan evenmin een uur missen, als een gedeelte van het loon afzonderen tot verzorging hunner kinderen. Het eene kind moet alzoo op het andere passen, zoo goed of kwaad dat kan, - zoo ze niet, gedurende eenige uren, in de armoedige woning worden opgesloten en geheel aan zichzelven overgelaten. Vandaar zoo vele ligchaamsongemakken, breuken, kwalen, mishandelingen! Men denke alleen eens aan de menigte van verbrande kinderen, waarvan de nieuwspapieren gedurig het verhaal geven. Zoo verderfelijk dit voor de niet of kwalijk bewaakte kleinen is, zoo nadeelig is het voor de een weinig oudere broeders en zusters, die, nog te klein om aan den arbeid deel te nemen, van het schoolonderwijs gebruik zouden kunnen maken, indien zij door de zoogenoemde zorg voor de kleinen niet aan de onderlijke woning gebonden waren. Wij zwijgen nu nog van de onzedelijke opleiding, die in deze klassen der maatschappij helaas! al te veel plaats heeft. Men bezoeke de achterbuurten onzer steden, of de hutten der armoede op het platte land, en hoore de woeste of ook wel vloekende taal uit monden, die nog naauwelijks spreken kunnen. Waarlijk, het is bij ons, wat men ook hoore opgeven van beschaving en volksverlichting, in dit opzigt nog nacht, stikdonkere nacht, en zoowel ten platten lande, als in de meeste steden, ontbreekt bijkans alles aan de opleiding der jeugd vóór de schooljaren. En zoo lang

{==303==} {>>pagina-aanduiding<<}
in deze behoefte niet voorzien is, zal het gansche verbeterde onderwijs een halve maatregel wezen.
Maar hoe nu verbetering daargesteld? De kosten zullen wel weder het groote struikelblok wezen. Ja, het gaat in ons gezegend Vaderland zoo; honderden worden niet zoo gemakkelijk gevonden om te besteden, als duizenden om te verkwisten. Zou echter bij goeden wil, of des noods bij gedwongen omslag (ten platten lande zoo gemakkelijk uitvoerbaar) niet veel kunnen te weeg gebragt worden? Te weeg gebragt, al ware het buiten gezagvoerders, - de goeden niet te na gesproken - die niet zelden bitter ongeneigd zijn, om de krachtige hand te slaan aan iets, waartoe wetten en instructiën hen niet onmiddellijk verpligten. Maar het uiten van de ronde taal der waarheid legt ongevoelig eene donkere kleur op onze woorden. Dus, claudite!
Wij hebben eigenlijk nog niets gezegd van de voor ons liggende Redevoering. En wat zouden wij er ook van behoeven te zeggen? Zij deelt de geschiedenis der oprigting van groote Bewaarscholen in den jongsten tijd, bepaaldelijk ter ontwikkeling en opleiding van kinderen in den leeftijd van twee tot zes jaren, mede; zegt het een en ander van den aard dier stichtingen; staaft het gezegde met eenige aanteekeningen, en is in eenen onderhoudenden stijl bewerkt en keurig net gedrukt.


Een ernstig woord, naar aanleiding van hetgeen eene verandering in de Wet op het lager Onderwijs zou kunnen opleveren. Door Candidus. Te Amsterdam, bij J.F. Schleijer. 1840. In gr. 8vo. 16 bl. f : - 25.

De kundige en welmeenende opsteller van dit vlugschrift ontwikkelt, ter wederlegging van het denkbeeld eener zoogenaamde vrijheid van onderwijs, hoofdzakelijk dezelfde meeningen, als de Hoogleeraar hofstede de groot onlangs in het Mengelwerk van dit Tijdschrift heeft ontvouwd. Rec. is het daarmede volmaakt eens, en meent met Candidus, dat men, zonder daarom de bemoeijingen der Regering, naar aanleiding van het resultaat der overwegingen van de in deze zaak benoemde en geraadpleegde Commissie, te willen vooruitloopen, niet te ernstig kan waarschuwen tegen de twee, elkander op dit punt ontmoetende partijen, wier

{==304==} {>>pagina-aanduiding<<}
eigenlijk doel niet onduidelijk is, het toezigt over opvoeding en onderwijs aan het burgerlijke bestuur te onttrekken, ten einde het aan de Geestelijkheid, als zoodanig, in handen te spelen.
Met dat al meent Rec. dat aan de kundige en welgezinde Godsdienstleeraars te weinig invloed op het Schoolonderwijs gegeven is, niet uit hoofde hunner betrekking, maar omdat zij op de plaatsjes, die Rec. hier onder de aandacht heeft, doorgaans de eenige menschen zijn van wetenschappelijke vorming. De Schoolopzieners kunnen onmogelijk dat gedurige toezigt op het onderwijs houden, hetwelk meestendeels noodig is. En de burgerlijke besturen bestaan er doorgaans uit menschen, aan wie het toezigt over het onderwijs al zeer slecht is toevertrouwd; terwijl eene, overigens loffelijke, spaarzaamheid met gemeentelijke fondsen den ellendigsten invloed heeft op schoolgebouwen, onderwijs van armen, prijsuitdeelingen, inkomsten der onderwijzers en dergelijke. Plaatselijke Schoolcommissiën behoorden overal te bestaan; de Godsdienstleeraars behoorden er, voor zoo verre zij, bij enkele uitzonderingen, er niet ongeschikt toe zijn, leden van te wezen; terwijl de Schoolopzieners gemakkelijk kunnen waken tegen mogelijk misbruik van dien invloed. Dit belangrijke punt mogt bij het bestrijden van de magt der Geestelijkheid over het onderwijs wel wat meer worden in het oog gehouden. En dit hopen wij, op grond van kennis aan het op vele plaatsen bestaande, dat een naauwkeuriger, namelijk bestendiger toezigt ten platten lande, vooral in kleine gemeenten in afgelegene provinciën, daargesteld worde, dan het burgerlijke bestuur kan houden en van den Schoolopziener gevergd mag worden.






Reis in het zuidelijk gedeelte des Russischen Keizerrijks en in de Krim, door Hongarije, Wallachije en Moldavië, gedaan in 1837, door den Heer A. de Demidoff en eenige andere Geleerden, opgedragen aan Z.M. Nicolaas I, Keizer aller Russen. Naar het Fransch. Met Platen. II Deelen. Te Zaltbommel, bij J. Noman en Zoon. 1840. In gr. 8vo. X en 720 bl. f 7-80.

Het doel van de Reis, welker beschrijving wij thans aan

{==305==} {>>pagina-aanduiding<<}
te kondigen hebben, was, te onderzoeken, welke grondstoffen voor de Industrie in het op den titel genoemde gedeelte van het Russische Keizerrijk aanwezig zijn. Zulk een onderzoek was tot nog toe in dit minder bekende jongere gedeelte van Rusland met de vereischte volledigheid en naauwkeurigheid niet in het werk gesteld. Tot het doen van hetzelve had zich de Schrijver, vooral in Frankrijk, door ernstige studiën voorbereid, verbond aan zich eenige geleerden, om hem op dezen togt te vergezellen, nam eenen bekwamen opzigter en de noodige werkbazen tot het doen van ertsonderzoekingen en peilingen in zijne dienst, en verzocht en verkreeg de bescherming en medewerking van de Russische regering. Nadat een gedeelte der aldus zamengestelde expeditie, behoorlijk toegerust, van Havre over zee naar Rusland gezonden was, verliet de Schrijver zelf met zijne overige reisgenooten Parijs, en begaf zich van daar, over Weenen en Bucharest, door Wallachije, Moldavië en Besarabië, naar Odessa. Deze stad is van nu af voor de reizigers hun punt van uitgang en terugkomst voor al de togten, die zij in deze landstreken zullen ondernemen. Van Odessa begeven zij zich over zee met eene stoomboot naar de zuidelijke kust van de Krim, bezoeken Yalta, Sympheropol, Kaffa en het land der Donsche Kozakken, en keeren over Ekatherinoslaw naar Odessa terug. Zij wonen vervolgens de wapenschouwing bij der gecoloniseerde troepen in de nabijheid van Wosnesensk aan de Bug. Daarna bezoeken zij nogmaals de Krim over Nikolaïef,
Kherson en Perecop, en nemen eindelijk den terugtogt van Odessa naar Frankrijk aan, gedeeltelijk over land door Besarabië en Gallicië, over Lemberg, Weenen, Neurenburg, Frankfort en België. Een ander gedeelte van het reisgezelschap vertrekt van Odessa, over zee, langs Konstantinopel en Smyrna, naar Marseille.
Hetgeen wij op het werk, zoo als het hier in onze taal overgebragt is, aan te merken hebben, bestaat voornamelijk daarin, dat wij in hetzelve de resultaten niet aantreffen van het in 't werk gestelde wetenschappelijk onderzoek, maar den lezer hier slechts het verhaal of de beschrijving van den togt wordt gegeven. Moge hierdoor ons lezend publiek een werk worden aangeboden, hetwelk een zeer aangenaam onderhoud verschaft, het is toch zóó minder belangrijk, dan de titel zon doen verwachten. Nogtans verdient het de aandacht van onze landgenooten, ook zoo als het thans is, we-
{==306==} {>>pagina-aanduiding<<}
gens de merkwaardige berigten, die, aangaande de natuurlijke en maatschappelijke gesteldheid en thans nog levende beroemde en voorname mannen in de door de reizigers bezochte landen, medegedeeld worden. Vooral zijn de geschiedkundige aanmerkingen over de Krim en over Odessa niet zonder waarde, en wij zijn het met den Vertaler eens, dat het ook bij ons te lande niet geheel onverschillig zijn kan, met gewesten, voor welke eene zoo groote en reeds zeer aanstaande toekomst openstaat, een weinig nader bekend te geraken. Om onze lezers eenigermate over deze te verwachten toekomst te laten oordeelen, plaatsen wij hier het volgende uit de Voorrede van den Schrijver: ‘Wie gevoelt zich in staat te bepalen, gedurende hoe vele menschengeslachten, op deze onmetelijke vlakten, overheersching, plundering en vernieling zich hebben afgewisseld, tot op den dag, waarop de groote Keizerin catharina, door haren vasten wil, in navolging van dien van peter den Grooten, stoutelijk de grenzen des Keizerrijks tot aan de wateren der Zwarte Zee uitstrekte, welke zich verbaasd gevoelden, van toen af aan, een vreedzaam Christenland te bespoelen! Het genie, 't welk zich, tot hun geluk, van deze gewesten meester maakte, had zijne grootsche plannen aan hare doorluchtige opvolgers tot
erfenis nagelaten; maar nog vele jaren bleven dezelve onvoltooid, want de oorlog had geheel Europa onder de wapenen geroepen, en zoo zeer was de vrees, welke over de ongelukkige landen heerschte, dat zelfs de geringste volksstammen het niet wagen durfden, zich op den vruchtbaren bodem neder te zetten, in de onzekerheid, waarin zij verkeerden, of hij wel voor henzelven zoude vruchten dragen. Echter kwamen belangrijke scheppingen de nieuwe provinciën geruststellen, en getuigen, welken hoogen prijs Rusland aan zijne schoone veroveringen hechtte. Toen begonnen zich de zuidelijke vlakten met kolonisten te bevolken, welke zich om eenen magtigen wal van steden schaarden: Nicolaïef, Kherson, Odessa, en later Kertch verrezen, deze laatste geheel verjongd uit de puinen van Penticapaeum, om nog eenmaal over de beide zeeën en de nalatenschap van mithridates te heerschen, maar, terwijl zij vroeger magtig en voor een groot volk geducht was, thans slechts een klein deel eens onmetelijken rijks uitmakende. - Van dien oogenblik af aan waakte eene scheppende hand over deze jonge koloniën, en terwijl

{==307==} {>>pagina-aanduiding<<}
Nicolaïef hare talrijke schepen van stapel liet loopen, welke eene vloot vormden, grooter dan nog ooit op deze zeeën gevaren had, opende Odessa hare vrijhaven, en lokte den handel der Middellandsche Zee tot zich. Ditmaal waande de verbaasde Bosphorus, tot de roemrijke tijden der Genuezen van Kaffa te zijn teruggekeerd; en ten gevolge van dit bedrijvig, werkzaam verkeer, 't welk daar door de beschaving was tot stand gebragt, ontstond ook nog een nieuw leven en eene welvaart, die door de onbegrijpelijke vruchtbaarheid des bodems en het steeds toenemende getal inwoners vermeerderd werd, welke laatste door de, aan een' ieder, zonder onderscheid van afkomst of Godsdienst, op dit gastvrij strand verleende bescherming, gelokt werden.’
De titelvignetten en de platen zijn zeer geschikt, om eene en andere der beschrevene bijzonderheden meer aanschouwelijk te maken. Wat de vertaling betreft, doet het ons leed te moeten verklaren, dat dezelve veel te wenschen overig laat. De Vertaler schijnt geheel onbekend te zijn, wij zullen niet eens zeggen met de oude talen, maar zelfs met de in onze taal gebruikelijke benamingen, die tot de geschiedenis en oude aardrijkskunde behooren. Wij vonden patrocles, herodotes en Chersoneses, in plaats van patroclus, herodotus en Chersonesus, en daarentegen mithridatus en ulyssus, in plaats van mithridates en ulysses, en Panticapaeum voor Penticapaeum, Byzance voor Byzantium, meminesse voor meminisse, voor het meervoud van het Latijnsche woord tumulus, een grafheuvel, tumulu's en tumulus. Het Fransche woord ravin, de uitgehoolde bedding of geul van eene beek of bergstroom (in het Hoogduitsch wordt het ook dikwijls overgezet Hohlweg), wordt telkens onvertaald gelaten, en voor hetzelve geschreven ravijn, ravijns en ravijnen. Voor sommité, in den zin van militair opperhoofd of veldheer, wordt geschreven sommiteit. Als spel- of drukfouten beschouwen wij pien voor dien, heeft verhindert voor verhinderd, denzelve verheft zich. Tot een woord zamengevoegd vonden wij industrie - steenkolen, waar de zin is: heeft aan de industrie steenkolen geschonken.
Het is jammer, dat deze gebreken de vertaling ontsieren van een werk, hetwelk overigens, wegens deszelfs rijken inhoud en aangenaam onderhoudenden toon, zoo geschikt is

{==308==} {>>pagina-aanduiding<<}
voor den beschaafden lezer, en als zoodanig aanbeveling verdient.






Reize naar Malta en het zuidelijk gedeelte van Spanje in 1830, door Ferdinand, Vrijheer Von Augustin. Uit het Hoogduitsch. Te Alkmaar, bij H.J. van Vloten. 1839. In gr. 8vo. VIII en 198 bl. f 2-40.

De Schrijver vertuok met eene Oostenrijksche korvet uit Triëst. Men was genoodzaakt, tot herstelling van schade, welke het schip in eenen storm beloopen had, te la Valetta, op Malta, in te loopen. Hierdoor bekwam de reiziger gelegenheid, om op dit beroemde eiland het een en ander merkwaardigs te bezigtigen, en aanleiding, om over de lotgevallen van Malta datgene mede te deelen, wat aan het door hem geziene en beschrevene belang kon bijzetten. Van Malta vertrekt men naar Algesiras in Spanje, welks omstreken, en vooral het belangrijke Gibraltar, door den Schrijver bezocht en, voor zoo veel het korte vertoef dit mogelijk maakte, beschreven worden. Van Malaga, werwaarts men vervolgens zich begaf, deed de reiziger eenen uitstap naar Granada. Deze oude Moorsche koningsstad levert veel stof op, zoo wel tot geschiedkundige uitweidingen, als tot beschrijving van het aldaar in oogenschouw genomene, waaronder vooral Alhambra den eersten rang bekleedt. De Schrijver eindigt zijn verhaal met het berigt der voortzetting van zijne reis van Malaga naar Tanger in Marokko. Dit afgebroken slot laat het eenigermate in het onzekere, of deze reisbeschrijving in het oorspronkelijke een eerste stuk is, dan of de Schrijver hiermede zijn werk besluit. Hoe dit zij, de Heer von augustin is een reiziger, toegerust met de vereischte kundigheden, om met nut te reizen, en het talent bezittende, om op eene aangename wijze te verhalen.
Niet zoo zeer om te berispen, als om te toonen, dat wij met eenige opmerkzaamheid de, anders goed geslaagde, vertaling hebben gelezen, maken wij opmerkzaam op enkele feilen, zoo als cactus apuntia voor opuntia, leander voor oleander, fangando voor fandango, en telkens tertulla voor tertulia. Eene fraaije afbeelding van Alhambra, die als vignet den titel versiert, is geschikt, om het verlangen op

{==309==} {>>pagina-aanduiding<<}
te wekken naar de inzage van het werk zelf, hetwelk wij vertrouwen, dat den lezer niet onvoldaan zal laten.


De Minderbroeder, of het Kasteel Vredenburg, oorspronkelijk Verhaal uit den tachtigjarigen strijd met Spanje. II Deelen. Te Dordrecht, bij F. Boekee. 1840. In gr. 8vo. 813 bl. f 7-40.

Dat de Schrijver nagedacht heeft over de eigenschappen, die een Geschiedkundige Roman behoort te bezitten, blijkt uit de Voorrede. Wenschelijk echter ware het, dat hij dit nadenken langer had voortgezet, om daardoor, eer hij dit geschrift uitgaf, met meerdere juistheid te kunnen oordeelen, of hetzelve de uitgave waardig was. Het is voorzeker geene ligte taak ‘groote mannen en vrouwen, wier namen als flonkerende sterren aan den hemel glinsteren, sprekende en handelende voor te stellen,’ op zulk eene wijze, dat ‘wij hunne grootheid van ziel zien ontvouwen, hunne geheimste gedachten en gemoedsaandoeningen ontsluijeren.’ De Schrijver bekent, dat hij zich aan die taak niet heeft durven wagen, en ‘gepoogd heeft, om de gevaarlijke klip, waarop zelfs Schrijvers, in wier schaduw hij niet wil wagen zich te plaatsen, somtijds stranden, te vermijden, door geene groote geschiedkundige personaadjen tot zijne eerste karakters te kiezen.’ Maar daardoor mist het verhaal, ofschoon de Schrijver waarachtige gebeurtenissen in het geheugen heeft willen verlevendigen, die voorstelling van belangrijke personen, welke hij als een vereischte van den Geschiedkundigen Roman had opgegeven. Wat het verhaal als Roman betreft, is de Schrijver een andere alexander, in het losmaken of liever in het doorhakken van knoopen. Om Don pedro d' avila met de Protestantsche maria van ravenrurg te kunnen vereenigen, verandert hij den Spanjaard in eenen Nederlander, die, daar hij als Spanjaard goed Roomschgezind is, zoo spoedig hij ontdekt, dat hij een geboren Nederlander is, gemakkelijk Protestantsch wordt. Moet het verhaal de Protestantsche Godsdienst aanprijzen in tegenoverstelling met de Roomsche, ook dan treft het geen doel; want het bewijst niets, dat den lezer in den Minderbroeder een monnik wordt
af-
{==310==} {>>pagina-aanduiding<<}
geschilderd, die door zijne boosheid den Duivel zelven beschaamd maakt. Het is immers even gemakkelijk, dezelfde ondeugden eenen Protestant, zelfs van eerwaardigen stand, toe te dichten. Zulke karikatuurschilderingen verbitteren wel, maar overtuigen of bewijzen niet. Ook zijn vele gedeelten van het verhaal te langdradig, om onderhoudend te zijn. Wij zouden dus iets beters van den Auteur onder de oogen moeten hebben, eer wij hem durven aanraden, om op het ingeslagen spoor andermaal zijne krachten te beproeven.


De Wereld en het Menschelijk Leven; in Verhalen. Naar het Deensch, Hoogduitsch en Engelsch. Bijeenverzameld door E.R.S. Te Deventer, bij A. ter Gunne. In gr. 8vo. 309 bl. f 3-10.

De onder dezen titel aan ons lezend publiek aangeboden bundel bevat drie Verhalen, in oorsprong geheel van elkander verschillende. Het eerste heet: Droom en Wezenlijkheid, naar het Deensch. In hetzelve meent Julius, een jongeling van aanzienlijken huize, zijn geluk gevonden te hebben in de verbindtenis met een ligtzinnig meisje van minderen stand. Voor die verbindtenis versmaadt hij de voor hem door zijnen oom en weldoener bestemde beminnelijke Laura, verlaat zelfs zijne bloedverwanten, om geheel met en voor zijne beminde Lize te leven. Spoedig echter ondervindt hij het onaangename van zulk eene betrekking met eene onbeschaafde vrouw, bij welke hij aanvankelijk, door hare schoonheid verblind, hare gemeene en lage gevoelens niet had opgemerkt. Nog onverdragelijker wordt zijn toestand, nadat hij de door hem versmade Laura leert kennen, als eene jonkvrouw, wier schoonheid gepaard gaat met een edel hart en versierd wordt door alwat opvoeding en beschaving daartoe kan bijdragen. Nu ontdekt Julius, dat zijne zoogenaamde liefde voor Lize niets anders dan zinnelijke drift was geweest. De ware liefde leert hij eerst kennen en gevoelen in den omgang met Laura. Daar hij intusschen met Lize niet gehuwd is, wordt de zaak, zoo als men dat doorgaans noemt, nog ten beste geschikt. Lize sterft aan de tering, en Laura, thans de echtgenoote van

{==311==} {>>pagina-aanduiding<<}
Julius, ontfermt zich over hare achtergelatene kinderen. Kortom, alles loopt af, zoo als het voor eenen Romanschrijver gemakkelijk is het te doen afloopen. Wij willen ook niet zeggen, dat de zedelijke strekking van het Verhaal kwaad is, indien de lezer maar onder het oog houdt, dat in de wezenlijke wereld zulke Brandmahlen im Gewissen, zoo als de goede stilling de gevolgen van dergelijke zonden der jeugd noemt, zich niet zoo gemakkelijk laten uitwisschen. - Het tweede Verhaal, Graaf Kallendorf genaamd, naar het Hoogduitsch, kan eenigermate verstrekken tot bevestiging van de daar zoo even gemaakte aanmerking. De held des verhaals laat zich vangen in de strikken van eene bekoorlijke, maar tevens zeer gevaarlijke vrouw. De ondervinding van hare valschheid en ontrouw doet hem alle geloof aan vrouwelijke deugd verliezen. Mogt hij ook naderhand het wagen, om een vrouwelijk hart te vertrouwen, en zelfs de echtgenoot te worden der onschuldige en hem als echtgenoote getrouwe Cecilia, het wantrouwen, de rampzalige vrucht van zijn vroeger verkeer met de genoemde boeleerster, had zulke diepe wortelen geschoten in zijn hart, dat hij eenen geruimen tijd zonder grond zijne voortreffelijke gemalin van ontrouw verdacht hield. Niet, dan na eene langdurige zelfkwelling, werd hij van hare onschuld overtuigd en verlost van zijne zielsziekte. - Het derde hier geleverde Verhaal is van Engelschen oorsprong, en heeft tot opschrift: De onschuldig veroordeelde, eene geschiedenis uit het lijfstraffelijk regt. De Napolitaansche Graaf Enrico di Zampieri wordt op de beschuldiging, dat hij, op de jagt zijnde, zijnen medeminnaar door een geweerschot om het leven gebragt heeft, ter dood veroordeeld. Zijn vader, om zijn aanzienlijk geslacht de schande te doen ontgaan, dat een van deszelfs leden op het schavot komt, beweegt zijnen zoon tot het
innemen van vergift. Intusschen wordt de ware moordenaar ontdekt en Graaf Enrico vrij gesproken, maar helaas te laat, om de werking van het ingenomen vergift voor te komen. De vader klaagt zich nu zelf aan, als de moordenaar van zijnen zoon, wordt tot levenslangen dwangarbeid veroordeeld, en sterft krankzinnig. Voor het lijfstraffelijke regt meenen wij, dat dit Verhaal niets, der vermelding waardig, in zich behelst. Voor de illusie is het te onwaarschijnlijk. Wanneer wij

{==312==} {>>pagina-aanduiding<<}
echter dit laatste kortere Verhaal aanmerken als eene toegift tot bladvulling, dan heeft de Vertaler aan onze landgenooten eene aangename en nuttige bijdrage geleverd tot onderhoudende lektuur. Ook is, naar het ons voorgekomen is, het vertaalde in eenen zuiveren stijl en taal overgebragt. Indien het echter mode wordt, om Deensche Romans te vertalen, zullen wij voor gebrekkig vertaalde bewoordingen of spreekwijzen uit het Deensch nog eene kunstbenaming moeten uitvinden, gelijk aan Gallicisme, Germanisme en dergel. meer, dewijl wij flaters, als tweedonker (twilight in het Engelsch, schemeravond) dat al een erg Anglicisme is, niet maar zoo onopgemerkt, zoo ze ons in eene vertaling uit het Deensch voorkwamen, eene plaats in onze taal zouden kunnen geven.





De Atheïst. Een oorspronkelijke Roman, door J. de Vries. Te Amsterdam, bij J.M.E. Meijer. 1840. In gr. 8vo. VIII en 212 bl. f 2-10.

‘Daarenboven,’ voegde er een ander bij, ‘moet een werk, dat zulk een titel draagt, belangrijk wezen.’ Zoo hooren wij in de inleiding een van des Schrijvers vrienden spreken. Anderen twijfelen er aan, of hij wel voor zulk eene taak berekend is. Doch als hij zijn verhaal heeft voorgelezen, dan roepen zij allen het bravo! uit. Nu, dat laatste laat zich gemakkelijk in eene inleiding ter nederschrijven; maar Rec. twijfelt, of de vrienden van den Heer de vries, zoo zij althans knappe menschen zijn en onpartijdig hun gevoelen durven zeggen, inderdaad en in ernst, na het lezen van dezen Roman, zulk een goedkeurend bravo! zouden hebben doen hooren. De titel belooft veel, en de uitvoering is jammerlijk. Indien men niet beter en scherper en krachtiger teekenen kan, kieze men toch geen onderwerp als een atheïst! De intrigue dateert uit den slechtsten tijd van la fontaine's Romans, toen de meeste heldinnen gevallene meisjes waren en trouwen moesten om hare eer te redden. Zoo gaat het hier ook, en dat zijn dan nog voorbeelden van alle deugden! 't Is een alledaagsch, onbeduidend, onbelangrijk verhaal, dat zich ook door den vorm niet aanbeveelt. Leendert is in de verte eene mislukte kopij van walter scott's

{==313==} {>>pagina-aanduiding<<}
Caleb; de overste van Waardenburg een onbeschaafde lomperd, die in geen fatsoenlijk gezelschap te huis hoort. Met één woord, het boek is beneden het middelmatige.
De Schrijver gaat niet vooruit, het natuurlijke gevolg van de zucht, om veelschrijver te zijn. Hij late nu vooreerst zijne pen wat rusten!





Bertha Coppier. Een Verhaal, door Mr. J.J.D. Nepveu. Te 's Gravenhage, bij K. Fuhri. 1840. In gr. 8vo. 299 bl. f 2-90.

Ofschoon Rec. in het algemeen de goedkeuring betuigt, waarmede hij het op den titel van dit werkje genoemde verhaal heeft gelezen, komt het hem echter minder gepast voor, het aan eene opzettelijke beoordeeling te onderwerpen, daar het niet ten eersten male in het licht verschijnt, maar in den Gids, (1839. No. 4-7) blijkens het Voorberigt, is geplaatst geweest.
De Schrijver heeft bij dezen herdruk, naar den bij buitenlandsche Romanschrijvers vrij algemeen heerschenden smaak, nog een ander verhaal van hem, op den titel niet genoemd, lamoraal van egmond geheeten, uit het Jaarboekje Aurora van 1840, laten voegen, beide doende verzeld gaan van eenige aanteekeningen, meest naar aanleiding van aanmerkingen, die men hem gemaakt heeft.
Aan de lezers van genoemd Maand- en Jaarschrift is dus de inhoud van dit netgedrukte boekje reeds bekend. Ten behoeve van anderen kondigen wij deze vruchten der ‘verpoozing van ernstiger geschiedkundige studiën’ met een woord aan, den Schrijver alles goeds toewenschende in zijne letterkundige loopbaan, die hij, mogen wij dat bescheidenlijk zeggen, min gelukkig met het herhaaldelijk aanbieden derzelfde stukken opent.





Czaar Peter de Groote te Amsterdam, benevens vier andere Verhalen; leerrijk en aangenaam onderhoud voor de Jeugd. Te Amsterdam, bij J. de Boer. In kl. 8vo. 92 bl. f : - 75.



{==314==} {>>pagina-aanduiding<<}

Vader en Moeder Stroomdal en hunne Kinderen; door T. van Spall. Te Schoonhoven, bij S.E. van Nooten. 1840. In kl. 8vo. 74 bl. f : - 90.


Gedenkschriften eener Pop. Vrij gevolgd naar het Fransch van Louise d'Aulnay. Te Groningen, bij W. van Boekeren. In kl. 8vo. 120 bl. f : - 90.

Deze drie kinderboekjes behoeven wij slechts kortelijk aan te melden. Allen hebben plaatjes; No. 2 zeer fraai gekleurde. No. 3 is voor kleine, No. 1 voor wat grootere kinderen bestemd. De titel van Gedenkschriften (het Fransche Mémoires) is voor de lieve kleinen welligt wat al te deftig. In No. 2 vergat de Eerw. Schrijver, dat hij voor kinderen schreef, op bladz. 20, sprekende van ‘het kindje, dat uwe dierbare moeder onder het hart gedragen heeft.’ Men kan niet te omzigtig zijn in het uitlokken van vragen, waarop men het antwoord moet schuldig blijven. Onze jeugd wordt reeds overvloedig vroeg wijs.





Antikritiek.

Niet om eene hatelijke Antikritiek te schrijven, maar om mijne eigene zaak, en die van de bekwame Schrijfster, wier werk, Marat, ik in onze taal overbragt, tegen eene verkeerde opvatting te verdedigen, neem ik de pen op. Recensent begint (*) met mij te verwijten, dat ik menigmalen het woord Heeren en Mijnheer gebruikt heb, daar het Burger of Citoyen had moeten wezen. Hier treft ook het verwijt de Auteur, want nergens heb ik Heer geschreven, waar zij mij niet voorging met Herr; maar, wel ver van zulks aan amalia schoppe als eene feil of onachtzaamheid toe te rekenen, erken ik daarin haren welgepasten geest van onderscheiding, dewijl zij het gebrandmerkte woord nooit in den mond legt, dan aan personen, die het, te midden der Omwenteling, in hunne omstandigheden ook alligt gebruikt zouden hebben. Bij voorbeeld, niet op bl. 49 (want daar staat het geheel niet) maar reeds op 9 en 10 wordt het

{==315==} {>>pagina-aanduiding<<}
gebruikt door Mélanie, die, volgens bl. 94, van alles, wat in Parijs omging, weinig of niets te weten kwam, en met verbazing vernam, welke de toestand van haar vaderland was. Voorts op bl. 14 door dezelve, sprekende tegen den Doctor, dien zij zeker van ouds gewoon was Mijnheer Dufour te noemen; op bl. 15, 16 en 17 nogmaals door haar, het woord rigtende tot haren bevrijder, den Markies de Mariany, en zoo op meer andere plaatsen. Op bl. 41 is het Etienne (een fatsoenlijk man, die zijne ouders onder de guillottine had zien sneven en geen vriend van de Revolutie was) die, tegen Mélanie sprekende, den Doctor Mijnheer noemt, en op bl. 20 geeft deze aan den Markies denzelfden titel. Dit weinige onder veel dergelijke voorbeelden. Op bl. 24 is het de Schrijfster zelve, die (geene reden hebbende om van Citoyens te praten) Dufour tweemaal Herr noemt. Op bl. 57 is het de gewezen Markies, nu spion Bonnet, die, de twee vrienden willende redden, Adam Lux (den Duitscher) Mijnheer betitelt, en Lux, die hem even zoo noemt. Bonnet, op bl. 100, noemt Marigny (die hij wel begreep, dat op zijn Citoyen niet gesteld zou wezen) Mijnheer, en op 106 zelfs Markies, ook volgens schoppe. Verder doet zij, op 120, den hospes uit de herberg Ihr Herren! zeggen tegen zijne gemeene gasten, naar mijne gissing omdat het woord Messieurs, vóór en na de Revolutie, in den mond der Franschen als bestorven was, en het ook in 1793 wel geweest zal zijn. Op 149 gebruikt de boerin, tegen Bonnet
en Marigny sprekende, onverschillig het Citoyens en mijne Heeren: het is hier een onkundig mensch, tegen deftige lieden uit de stad sprekende. Op 172 heb ik Taübchen met Juffertje vertaald, omdat het spottenderwijze gemeend is. Op 219 en 220 is het de min, die haren ouden Heer nog Heer noemt. Met deze aanhalingen meen ik de Schrijfster en mijzelve genoegzaam geregtvaardigd te hebben, ten opzigte van dit artikel.
De verdere berispingen van Rec. betreffen mij alleen. Gelijk ik het Heller van de Schrijfster op bl. 45 met penning meende te moeten vertalen, dacht ik voor haar einen Sous ons cent te mogen gebruiken. Had ik in een Hollandsch boek denier en sol moeten schrijven, men houde mij mijne dwaling ten beste.
Over het gebruiken van alleen voor maar zou ik zeer lang kunnen uitweiden, omdat het eerste woord meermalen in

{==316==} {>>pagina-aanduiding<<}
mijne vertaling voorkomt; doch ik wil kort zijn, en niet anders zeggen, dan dat ik, al de bladzijden naziende, altijd alleen voor seul, seulement, uniquement, kommt er nur, nur dem Manne geben, - könne durch nichts erschüttert werden, als durch, - keine andere als, ein himmlisches Lächeln aber, gebruikt heb. Had ik meer slechts, niet anders dan of iets dergelijks moeten gebruiken? Het doet mij leed van in Germanismen, zoo als ook (heb ik nu geleerd) Allerdings, en Gallicismen als kwam te hooren, niettegenstaande mijn afkeer van die soort van fouten, vervallen te zijn.
Het woord pinkers (zoo als ik de oogharen in het gemeene leven dikwijls heb hooren noemen) heb ik gewaagd voor Wimpern te gebruiken, omdat ik het welluidender vond, dan het in de Woordenboeken algemeen opgegevene; maar hoe kon Rec. denken, dat ik wenkbraauwen bedoelde? die omzoomen toch de oogen niet.
Het overige zijn feilen, of door mijzelve, of door den Corrector over het hoofd gezien. - En hiermede neem ik een vriendelijk afscheid van den, mij onbekenden, Recensent.

Amsterdam, Maart 1841.
m.j. de n.

Repliek van den Recensent.

Op bovenstaande Antikritiek wordt door den Recensent, wien zij betreft, enkel geantwoord, dat hij het voegzame van het woord: Mijnheer! in den mond van sommige, in den Roman voorkomende personen gaarne toestaat, mits hem wederkeerig toegestaan worde, dat die ‘bestorvenheid in den mond der Franschen’ eene zeer onbeduidende goedmaking is van eene fout, die aan de anders bekwame Schrijfster is ontsnapt, en omtrent welke Rec. haar niet zoo breed zou hebben verdedigd.
Voorts worden de gemaakte aanmerkingen voor een groot gedeelte toegestaan. De Vertaler (of, indien wij hier, gelijk wij half vermoeden, met eene bekwame, hoogst gunstig bekende vaderlandsche Schrijfster te doen hebben, Vertaalster) gelieve in het vervolg te bedenken, dat op het kleine te letten ook tot de pligten des Overzetters behoort.







{==317==} {>>pagina-aanduiding<<}

Boekbeschouwing.

Verhandelingen, rakende de natuurlijke en geopenbaarde Godsdienst, uitgegeven door Teyler's Godgeleerd Genootschap. XXXIIIste Deel. Ook onder den titel: Verhandeling over de Kerkelijke Overlevering, door J.H. Stuffken, Theol. Doctor, Predikant te Haaften. Te Haarlem, bij de Erven F. Bohn. 1840. In 4to. X en 470 bl. f 5 - :

Onder de geleerde of andere Genootschappen onzes Vaderlands, die van tijd tot tijd prijsvragen uitschrijven, behoort voorzeker eene aanzienlijke plaats aan teyler's Genootschap in zijne beide afdeelingen, zoo wel wegens de wel niet vele, maar ook alledaagsche noch afgesletene, maar uitgezochte, weinig opzettelijk behandelde en nogtans belangrijke onderwerpen, die hetzelve doorgaans opgeeft, als wegens de insgelijks wel niet vele, maar nogtans zoo wèl bewerkte en in hare soort zoo voortreffelijke Verhandelingen, die het der bekrooning waardig keurt; zoodat het te bejammeren is, dat dezelve dikwijls zoo weinig buiten de grenzen van ons Vaderland bekend worden. - In deze beide opzigten deelt de Verhandeling, die voor ons ligt, in zulk eene vercerende onderscheiding. De opgegevene prijsvraag was: ‘Wat heeft men onder de zoogenaamde Kerkelijke Overlevering (παράδοσις, traditio,) te verstaan? waartoe en hoe ver strekt dezelve zich uit? welke is de oorspronkelijke onderlinge betrekking tusschen Bijbel en Overlevering, als kenbronnen beschouwd der Christelijke Openbaring? langs welken weg is het leerbegrip der Roomschkatholijke Kerk nopens de Overlevering gevormd, ontwikkeld en vastgesteld? welke voorof nadeelen zijn hieruit voor het Christendom voortgevloeid? en welk gezag of nut kan nu nog aan het getuigenis der Overlevering worden toegekend?’ en ieder, die

{==318==} {>>pagina-aanduiding<<}
der zake kundig is, zal dezelve zonder twijfel als gewigtig en voor de kerkelijke gesteldheid onzes tijds zeer gepast aanzien. - Hierop nu is niet van onze Hoogescholen, niet uit onze groote steden, maar uit het Geldersche dorp Haaften, door deszelfs Predikant, Dr. stuffken, zóó geantwoord, dat Referent, na deze Verhandeling met groot genoegen gelezen te hebben, het goedkeurend en bekroonend oordeel zeer gaarne wil onderschrijven, volgens welk aan dezelve door Directeuren van teyler's Stichting en Leden van het Godgeleerd Genootschap de gouden eerprijs toegewezen is. Hij zal van den inhoud, zoo veel de aard van dit algemeene Tijdschrift gedoogt, een kort verslag geven.
De inleiding stelt de belangrijkheid des onderwerps voor, uit aanmerking vooral, dat hetzelve een hoofdverschil raakt tusschen de Roomschkatholieken en de Protestanten, en thans in het bijzonder, omdat hiertoe betrekkelijk is een werk van den nu reeds overleden Dr. j.a. möhler, Hoogleeraar bij de Katholieke Faculteit der Hoogeschool, eerst te Tubingen, naderhand te Munchen, getiteld: Symbolik, oder darstellung der dogmatischen gegensätze der Katholiken und Protestanten, nach ihren öffentlichen bekenntnisschriften, en het daardoor veroorzaakte schrijven en tegenschrijven, op welk een en ander stuffken, vooral in het tweede deel zijner Verhandeling, aanmerking neemt. - Volgens de prijsvraag verdeelt hij de behandeling van zijn onderwerp in een historisch onderzoek, waartoe de vijf eerste leden der vraag behooren, en een critisch, waartoe het laatste lid geleidt, en waardoor het eerste deel natuurlijk veel meer ruimte beslaat dan het laatste, dat door het te voren behandelde bekort wordt. Het eerste punt der vraag wordt bl. 12-17 in het algemeen beantwoord; het meer bijzondere daarvan bij elk afzonderlijk deel der geschiedenis aangewezen: met de eerste afdeeling van het eerste deel, bl. 19, begint dus eigenlijk de behandeling van het derde punt, dat ter beantwoording opgegeven was.
Om dan de oorspronkelijke onderlinge betrekking tus-
{==319==} {>>pagina-aanduiding<<}
schen Overlevering en H. Schrift, beschouwd als kenbronnen der Christelijke Openbaring, te doen kennen, beschouwt de Schrijver eerst de betrekking der prediking van jezus tot de Schriften des Ouden Testaments; daarna zeer in het breede (Ref. had haast gezegd, wat al te breedvoerig) de voortzetting der prediking van jezus door de Apostelen, naar inhoud, daarvoor aangevoerde bewijzen, en hun toegekend gezag, alsmede de betrekking hunner schriften tot hunne mondelinge prediking; - waarop hij onderzoekt, hoe men over die kenbronnen der Christelijke Openbaring en derzelver onderlinge betrekking dacht, in het tijdperk, het naast op dat der Apostelen volgende. Uit dit een en ander trekt hij eindelijk, bl. 140-143, een belangrijk resultaat zamen. - Eene enkele kleine opmerking moge hier plaats vinden. Ofschoon stuffken in dit betoog over 't geheel te regt beweert, dat de Apostelen zich niet op het geven van schriftelijk, maar op het mededeelen van mondelijk onderwijs hebben toegelegd; dat ook hunne brieven geen leer-, maar gelegenheidsschriften waren; en hij het zelfs als zeker stelt, (wat evenwel nog zou kunnen betwijfeld worden) dat de meesten hunner niets geschreven hebben; zoo blijkt het echter, meent Ref., uit de voorhanden zijnde geschiedboeken van twee Apostelen en twee hunner medehelpers, en zelfs van ter zijde uit hunne overgeblevene brieven, dal zij iets duurzaam schriftelijks voor hunnen tijdgenooten noodig achtten: en al hebben zij er niet aan gedacht, om eenen Christelijken Canon nevens den Joodschen te maken, of om een Christelijk systema dogmatico-morale te schrijven, zou hun het denkbeeld toch wel zoo vreemd geweest zijn, dat het Evangelie, ook in volgende tijden, zoo wel door schrift, als door mondeling leeren, zou voortgeplant worden? zouden zij ook wel die voor alle tijden duurzame genoegzaamheid en op alle deelen
toepasselijke onfeilbaarheid aan de Schriften des Ouden Verbonds toegeschreven hebben, welke stuffken schijnt te meenen dat zij daarin vonden, en waardoor hun het eigen schrijven minder noodzakelijk voor-
{==320==} {>>pagina-aanduiding<<}
kwam? - Doch over dit en meer verbiedt ons de ruimte hier uit te weiden.
Met de tweede afdeeling begint nu de ‘geschiedenis van het leerbegrip nopens de Kerkelijke Overlevering.’ Deze is wederom in twee onderafdeelingen gesplitst, waarvan de eerste de ‘vorming, ontwikkeling en vaststelling van het leerbegrip der Roomschkatholijke Kerk nopens de Overlevering’ voorstelt, 1o. in de laatste helft der tweede Eeuw, 2o. van het begin der derde Eeuw tot den tijd van het derde algemeene Concilie, (431) 3o. van daar tot de vaststelling van dat gezag op het Concilie van Trente. Aan het einde van elk hoofdstuk trekt de Schrijver wederom een belangrijk en duidelijk voorgesteld resultaat uit het verhandelde zamen, om te doen zien, waartoe en hoe verre zich de Overlevering in het beschouwde tijdvak uitstrekt, hoe derzelver gezag trapswijze voortgegaan is; en hij wijst, bijzonder in het derde tijdvak, het steeds klimmen van dat gezag te regt slechts uit enkele hoofdpunten der leer aan, als waaruit dus de geheele geest des tijds blijken kan. - De tweede onderafdeeling vermeldt nu de gevolgen, dat dit aan de Overlevering toegekende gezag voor het Christendom gehad heeft; vooreerst de voordeelen, namelijk ‘in den vroegsten tijd; in den strijd met de Gnostiken; ten opzigte der bewaring van de echte Apostolische Schriften; der uitbreiding des Christendoms; der belijdenis en van het leven der Christenen’; en ten andere de nadeelen, te weten ‘belemmering der vrije ontwikkeling van den geest, hindernis tegen de vordering in de kennis der Christelijke waarheid, en tegen de beoefening der Christelijke deugd.’
In het tweede en, gelijk natuurlijk is, veel kortere deel wordt nu, in de eerste afdeeling, onderzoek gedaan ‘naar de gronden van het leerbegrip der Roomschkatholijke Kerk nopens de Overlevering,’ en aangetoond, dat ‘de Overlevering der Roomschkatholijke Kerk noch eene zekere, noch eene onontbeerlijke kenbron der Christelijke Openbaring’ is; en de bewijzen, door dezelve daarvoor bijgebragt, bijzonder uit het bovengemelde werk van möh-
{==321==} {>>pagina-aanduiding<<}
ler ontleend, worden op goede gronden wederlegd. - In de tweede afdeeling, eindelijk, wordt onderzocht, ‘hoedanig gezag of nut aan het getuigenis der Overlevering kan worden toegekend,’ en uit dit alles het algemeene besluit der Verhandeling opgemaakt.
Ref. hoopt, dat dit korte verslag genoegzaam zal zijn, om den inhoud en de waarde van dat geschrift eens vaderlandschen Geleerden, zoo veel de strekking van dit Tijdschrift gedoogt, te doen kennen. - Er zijn wel ettelijke bijzonderheden, waar hij zich met des Schrijvers wijze van beschouwing niet geheel kan vereenigen, gelijk teyler's Beoordeelaars dit ook van hunne zijde met bescheidenheid te kennen geven; maar hij moet eene breedere beoordeeling, vooral wanneer het niet onmiddellijk de hoofdzaak raakt, aan opzettelijke Godgeleerde Tijdschriften overlaten. - Hij zou ook wel wenschen, dat bij allen lof van geleidelijke orde en grondige behandeling, die den Schrijver van dat werk toekomt, ook doorgaans eene minder omslagtige manier van dezelve heerschen mogt; doch dit is nu een nuttelooze wensch, want litera scripta manes. - Voor het overige verblijdt hij zich met de Bestuurders van teyler's Genootschap, die in hunne Voorrede verklaren, dat hun wensch boven verwachting vervuld is; en hij vereenigt zich gaarne met hunne daarop volgende uitspraak: ‘Dit stuk draagt zoo vele blijken van naauwkeurig en onpartijdig onderzoek, van fijne oordeelkunde, van belezenheid in de schriften der Kerkvaders, van bekendheid niet alleen met de Schrijvers, die de Kerkelijke Geschiedenis of een gedeelte van dezelve behandeld hebben, maar ook met hetgeen in den laatstverloopen tijd, met name in Duitschland, door Roomschen en Onroomschen, over het onderwerp, dat hier behandeld wordt, is in het licht gegeven; het prijst zich daarenboven door gezonde uitlegkunde en eene verlichte godsdienstige denkwijze zoo zeer aan, dat het geacht moet worden den Schrijver de grootste eer aan te doen, en van zijn standpunt een volledig antwoord op de vraag te bevatten.’







{==322==} {>>pagina-aanduiding<<}

Het aandenken van Hendrik van Zutphen onder zijne Landgenooten vernieuwd door C.H. van Herwerden, C.H.z., Theol. Doct. en Predikant te Groningen. Te Groningen, bij J. Oomkens. 1840. In gr. 8vo. 203 bl. f 2 - :

Onder de mannen, die zich door het voorbereiden der gezegende Kerkhervorming eene billijke aanspraak hebben verworven op de erkentenis der nakomelingschap, staat hendrik van zutphen op eene eervolle plaats. Hij werd aldus genoemd naar zijne geboortestad, waar hij in of omstreeks het jaar 1488 het leven zag, trad reeds in jeugdigen leeftijd in de orde der Augustijnen, en maakte kennis met den beroemdsten aller geestelijken van die orde, luther, die zich met warme vriendschap aan hem hechtte, en op zijne denkwijze eene beslissende rigting verkreeg. In zijn vaderland teruggekeerd, was hendrik eerst als Prior te Dordrecht, later te Antwerpen, te Wittenberg en te Bremen met ijver in onderscheidene opzigten werkzaam aan de Hervorming, tot dat hij te Dithmarschen in het jaar 1524 den marteldood onderging, sterk door het Christelijke geloof, welks kracht hij nog in zijn sterven ondervond en toonde.
Deze geloofsheld is minder algemeen bekend, dan hij verdiende, vooral bij zijne landgenooten, en het was daarom eene gelukkige gedachte van den wakkeren Vaderlander, wijlen den Dichter staring, den Eerw. van herwerden op te wekken, om de nagedachtenis van zijnen edelen stadgenoot door een schriftelijk gedenkteeken te vereeren, gelijk hem in het jaar 1830 op het veld, waar hij zijne leer met zijnen dood bezegelde, een gedenkteeken werd opgerigt, waarvan eene afbeelding dit werkje versiert. Loffelijk heeft de Heer van herwerden zich van die taak gekweten. In zes Hoofdstukken geeft hij van het leven en de werkzaamheid van van zutphen een berigt, dat zich door belangrijkheid van inhoud en eene juiste

{==323==} {>>pagina-aanduiding<<}
historische kritiek, naar Ref.'s inzien, kenmerkt. Vlijtig heeft hij daartoe gebruik gemaakt van oudere en jongere Schrijvers, vooral van de monographie van heinr. mühlius, Dissertatio de vita et gestis henrici Zutphaniensis, Martyris Dithmarsici, memoriae ejusdem pie renovandae, solemniterque celebrandae dicatae, ac dicta publice, 1714 (in Dissertt. Kil. 1725), hem door den Hoogleeraar kist bezorgd; gelijk van meerdere thans zeldzame werken, gelijk diercxens, Antv. Christo nasc. et cresc. en anderen. Van de stellingen, door van zutphen in het jaar 1521 te Wittemberg verdedigd, geeft van herwerden niet alleen den tekst in het Nederduitsch en in het oorspronkelijke platduitsch, maar ook eene juiste beoordeeling. Hoe luther de Bremers troostte over hendrik's dood, en hoe, door de oprigting eener obelisk op het Heider-kerkhof, hem drie eeuwen na zijnen marteldood eene hulde werd bewezen, die de stichters evenzeer, als het voorwerp derzelve vereerde, vermeldt van herwerden in de twee laatste Hoofdstukken, met mededeeling der Inwijdingsrede, door den Predikant schletelig bij die gelegenheid gehouden.
Wij danken den Heer van herwerden voor dit belangrijke geschrift. Gelijk het eene waardige plaats in het Archief voor Kerkelijke Geschiedenis van de Heeren kist en royaards zou hebben kunnen beslaan, zoo is nu voor deszelfs meer algemeene verspreiding door de afzonderlijke uitgave althans niet minder gezorgd. Het strekke ter meerdere waardering van de onsterfelijke diensten, die de Vaderen aan het ontsteken van dat betere licht hebben bewezen, in welks weldadige stralen wij ons verheugen. Dit kan nooit te veel herinnerd, nooit te veel met daadzaken gestaafd worden. En hoe meer weinig bekende daadzaken en verdiensten iemand te dezen in het licht stelt, des te grooter is zijne aanspraak op den dank zijner landgenooten. Hoe christus ook in meer donkere dagen leefde in zijne Gemeente, en het geloof in Hem alles doet overwinnen, dat mag wel met klemmende voorbeelden bevestigd worden. Het strekt toch ook tot bemoediging bij vrees -

{==324==} {>>pagina-aanduiding<<}
en niet ongegronde vrees - voor verschijnselen, die eene verdonkering schijnen aan te kondigen van het licht des vrijen onderzoeks en des reinen, Bijbelschen Christendoms. Dat de Heer der Gemeente licht kan scheppen in de duisternis, en men alle dingen vermag door christus, die kracht geeft; al ware dit het eenige, dat uit deze levensbeschrijving te leeren is, dan ware hare uitgave reeds een gezegend teeken des tijds. Met dit oog bezien, wordt de Kerkelijke Geschiedenis dubbel belangrijk. Het geeft haar geest en leven.
Indien wij iets zouden aanmerken op den verdienstelijken arbeid des Heeren van herwerden, dan ware het, dat hij hier en daar zijne redeneringen en gevolgtrekkingen wel wat verre uitstrekt. Daarvan mogten tot proeven verstrekken hetgeen hij bladz. 9 zegt over den door hendrik bij zijne intrede in de Augustijner-orde aangenomen naam van johannes; bladz. 12, over de daar aangehaalde woorden van luther, en welligt nog meer. Ook zouden wij opmerken, dat bij de melding van nicolaas van cusa beter, dan D. I. bladz. 165 van het Kerkelijk Archief, aangehaald ware de uitvoerige Verhandeling over dien Kardinaal door Dr. swaeue, ald. D. IX. bladz. 1-115. Maar welligt was de laatste nog niet in het licht, toen dat gedeelte van het werkje geschreven werd. Het valt ons hier in, dat de Bijdr. tot de Gesch. d. Evang. Luth. Kerk in de Nederl. 2de Stuk een geschiedkundig berigt behelzen van den marteldood van h. van zutphen, door den Eerw. reudler; maar ook dit werd later uitgegeven.
Wij willen deze aankondiging besluiten met mededeeling van twee plaatsen:
‘Niet kunnen wij nalaten, hier met een warm vaderlandsch gevoel het op te merken, hoe eene zoo belangrijke stad, als Bremen, door Nederlanders, waaronder twee Noord-Nederlanders, is hervormd. Pleegt men de Emder-kerk de Moederkerk van Nederland te noemen, omdat Emden velen onzer vlugtelingen, tijdens alba's dwingelandij, herbergzaam heeft opgenomen: men ver-
{==325==} {>>pagina-aanduiding<<}
gete dan toch ook niet, wat Nederland gedaan heeft, om een gedeelte van Noord-Duitschland te hervormen!’ Bladz. 113.
‘Gewis kan men niet, dan diep betreuren, dat hetzelfde Antwerpen, welks bevolking nu in massa opstond, om eenen voornamen aanhanger van luther te bevrijden, straks in het domste bijgeloof anderwerf werd gedompeld, om daarin nog drie eeuwen lang, en Gode is het bekend, hoe lang nog na dezen, te liggen weggezonken. Donkere wegen der Voorzienigheid! Maar ook waarschuwend voorbeeld voor hen, die, onder ons, nu nog het zuiver Evangelielicht genieten, dat zij er toch de oogen voor geopend houden, en een voorregt waarderen, dat ook hun zou kunnen worden ontnomen! Had er toch, bij een volgend geslacht, te Antwerpen en elders in de Zuidelijke Nederlanden, meerdere prijsstelling op dat voorregt geheerscht, en had men dit geschat boven stoffelijke dingen: men zou zich met die Gewesten vereenigd hebben gehouden, die trouw bleven aan het eenmaal erkende en aangenomen beginsel, en die hunne gewetens- en Godsdienstvrijheid voor geen geld van de wereld wilden afstaan.’ Bladz. 100.
Op deze aanhaling laten wij volgen (*):

De mogelijkheid, dat het Koningrijk Gods van een volk wordt weggenomen; ter waarschuwing voorgesteld in eene Leerrede over Luk. XX:16b. Door L. Schukking, Predikant te Groningen. (Uitgegeven ten voordeele van de Hervormde Gemeente, te Liebitz, in Bohemen.) Te Groningen, bij C.M. van Bolhuis Hoitsema. 1840. In gr. 8vo. 32 bl. f : - 30.

Het denkbeeld, met een woord in de aangehaalde regelen aangegeven, wordt in deze Leerrede zoo ontwikkeld,

{==326==} {>>pagina-aanduiding<<}
dat de mogelijkheid wordt aangetoond, dat het Koningrijk van God van ons weggenomen worde, daar het Christendom zulks niet wederspreekt; onze betrekking tot hetzelve het niet verhindert; de geschiedenis het bevestigt. Vervolgens wordt ontwikkeld: wee ons! indien ons zulks gebeurde; want wij zouden daardoor eene zware schuld op ons laden: bij de nakomelingschap, bij het voorgeslacht, bij God en den Heiland. Eindelijk wordt het geloof in jezus christus aangeprezen, als middel, om dit te verhoeden. Wij mogen de lezing dezer Leerrede aanprijzen, om hare ernstige bedoeling en het stoffelijke voordeel harer uitgave; ofschoon wij, openhartig gezegd, niet kunnen instemmen met de loftrompet, die in het Tijdschrift: Waarheid in liefde, 1841, St. 1, bl. 207, gestoken wordt over ‘den diepzinnigen inhoud, die in eenen krachtvollen stijl voortreffelijk wordt ontwikkeld.’



Brieven van A. von Haller aan zijne Dochter, over de gewigtigste waarheden der Openbaring. Naar het Hoogduitsch door L. Bousquet. Te Amsterdam, bij S.J. Prins. 1840. In kl. 8vo. VIII en 144 bl. f 1-20.

De oorspronkelijke Schrijver van dit werkje is de in het midden der achttiende Eeuw beroemde Zwitsersche Genees- en Natuurkundige en Dichter albrecht von haller, die tevens bekend was als een eerbiedig vereerder van den eenigen waarachtigen God en een opregt hoogschatter van deszelfs Openbaring door Jezus Christus. Deze Brieven, waarmede hij eerst ten behoeve van zijne dochter, en naderhand ten meer algemeenen nutte, het gebied der Godgeleerdheid betrad, zijn zijnen roem gansch niet onwaardig. Intusschen, gelijk ‘zijne wetenschappelijke werken,’ zoo als de Vertaler zegt, ‘hoe uitstekend ook voor den tijd, waarin zij het licht zagen, wel allengskens, door de nieuwe en belangrijke ontdekkingen, die sedert door latere Natuurkundigen op zijn voetspoor zijn gedaan, iets van hunne hooge voortreffelijkheid en bruik-
{==327==} {>>pagina-aanduiding<<}
baarheid zullen hebben verloren’; zoo zou het wonder zijn, indien dit zijn geschrift van Godgeleerden inhoud van dezen invloed des tijds ware uitgesloten; en Referent zou den Vertaler niet volkomen durven nazeggen, dat ‘dit kleine boekske, door alle eeuwen heen, ten volle deszelfs oorspronkelijke waarde behoudt.’ Of zijn alleen de Godgeleerde wetenschappen niet vooruitgegaan? Of heeft von haller, wiens hoofdvak zij zelfs niet waren, zich daarin zoo verre boven zijnen tijd verheven, dat hij in alles op gelijke hoogte met den onzen stond? Het eerste zal niemand, der zake kundig, willen beweren; het laatste zal de zoodanige, na aandachtige lezing van deze Brieven, niet kunnen toestemmen. - Ref. zegt dit niet, om de waarde van dit werkje, dat voornamelijk over de waarheid en Goddelijkheid van de Christelijke Godsdienst gaat, te verkleinen: integendeel, hij heeft verscheidene der brieven, zoo wel om den belangrijken inhoud, als om den ernstigen, hartelijken, liefderijken, met één woord vaderlijken toon, die er in heerscht,
met groot genoegen gelezen, en durft ze uit dien hoofde ook nu nog wel aanprijzen. Doch aan den anderen kant mag hij niet ontkennen, (en het heeft hem ook geenszins verwonderd) dat hij in sommige stukken den geest des toenmaligen tijds herkent, en b.v. in die over het werk des lijdenden Zaligmakers, bij alle liberaliteit des Schrijvers, meer de menschelijke zoogenaamde genoegdoenings- en plaatsvervangings- en toerekeningstheorie gevonden heeft, dan de eenvoudige Evangelische leer der vergeving van zonden enz., ons, naar Gods oneindige liefde, door middel van het gansche werk en lot des Zaligmakers, verzekerd en tot stand gebragt. - Ref. vindt zich niet geroepen, om dit en meer, naar zijn inzien, zeer gebrekkige hier nader aan te wijzen, noch ook, om een werk van vroegeren tijd, dat thans onveranderd verschijnt, te beoordeelen; maar hij meent met deze aankondiging te kunnen volstaan, wenschende, dat men met dit vroegere licht zijn nut doe, maar ook het latere licht, dat hier en daar nog helderder stralen verspreidt, met dankbaarheid aanneme.








{==328==} {>>pagina-aanduiding<<}

Dissertatio de vitiis nervorum organicis, auctore J.P.T. van der Lidth, Med. Doct., cum tab. lithographica. Amstelodami apud Elix & Co. 1838. oct. form. maj. p. 175. f 2-90.


Verhandeling over de werkzaamheden van het Zenuwstelsel. Door M. Dassen, H.J.z., Med. Doct. te Hoogeveen. Te Groningen, bij J. Oomkens. 1839. In gr. 8vo. 216 bl. f 2 - :


Nadere ontdekkingen over de eigenschappen van het Ruggemerg, bijzonder over den daarin gevonden zenuwomloop (circulatio nervea), door J. van Deen, Med. Doct., Practisch Geneesheer te Zwolle. Te Leyden, bij S. en J. Luchtmans. 1839. In gr. 8vo. 128 bl. f 1-25.

De behandeling der Ontleed- en Natuurkunde van onzen tijd onderscheidt zich vooral van die van den vroegeren, door de onderwerpen meer uit een algemeen oogpunt na te gaan; terwijl vroeger de onderscheidene takken dezer wetenschappen meer bij afzonderlijke, op zichzelve staande gedeelten behandeld werden. Dat zoodanige behandeling het juiste standpunt deed missen, waaruit sommige gebreken moeten beoordeeld worden, blijkt onder anderen uit de belangrijke Verhandeling van den tegenwoordigen Hoogleeraar alexander, de Tumoribus Nervorum, Lugd. Bat. 1810. De ontaardingen van de zenuwen, daar beschreven, staan, op het voetspoor van anderen, als in het afgetrokkene en op zichzelve, ofschoon uit den aard der aanleidende oorzaken genoeg blijkt, aan welke oorzaak die ontaardingen moesten worden toegeschreven. Beide wijzen van behandeling hebben hare voordeelige en hare nadeelige zijde. De tegenwoordige opent voor den geest een onafzienbaar veld, over hetwelk het onderzoeklievend verstand vrij en onverlet zich meent te kunnen bewegen, waarbij echter de verbeelding door niets wordt wederhou-
{==329==} {>>pagina-aanduiding<<}
den, om teugelloos te kunnen rondzwieren. De vroegere wijze beperkte doorgaans het onderzoek te zeer en legde den geest als aan banden, van welke slechts Geniën zich weten te ontdoen. Ongetwijfeld heeft de vroegere wijze van meer stukswijze bewerking de overvloedigste stof geleverd, waardoor de geest gevoed is geworden, om later met kracht en nadruk, zich werkzaam over het geheel te kunnen uitbreiden. Mogt hij, daardoor stouter geworden, zich slechts niet al te zeer verheffen; want, om tot de hoogte van den adelaar te stijgen, behoort ook de kracht zijner vleugels en een scherpe blik, om, bij de verheffing naar het ruime luchtgewelf, de kleinere voorwerpen beneden zich niet uit het oog te verliezen. Hebben vroegere afgetrokkene, als op zichzelve staande, waarnemingen voor het
tegenwoordig wetenschappelijk overzigt den weg gebaand en de bouwstoffen geleverd, wij wenschen, dat van het tegenwoordig zoogenoemd verhevener standpunt der wetenschap de naauwkeurige nasporing van enkele meer bijzondere onderwerpen niet te zeer veronachtzaamd moge worden. Het is een grootsch denkbeeld, eene wetenschap als in eens, in haren geheelen omvang, te mogen overzien; maar, om der wetenschap bevorderlijk te zijn, behoort er meer toe, dan slechts een algemeen overzigt. Van een verheven standpunt wijd en zijd te schitteren, streelt meer, dan in stille afzondering en als ongemerkt slechts een gedeelte der wetenschap te bewerken; en het is toch langs den laatsten weg, dat de wetenschap de meeste aanwinsten gedaan heeft. De werkkring van den mensch wordt echter niet binnen de enge grenzen van ieders leven beperkt; deugdelijke arbeid verzekert eene voortleving ook bij de nakomelingschap; maar die veel in eens wil omvatten, loopt gevaar te kort te schieten in de ontwikkeling van datgene, waartoe somwijlen de tijd ontbreekt, bij de onzekerheid des levens. Weinig, maar weluitgewerkte stof blijft reeds eene belangrijke bijdrage tot den opbouw der wetenschap, die schijnbaar somwijlen reuzenstappen doet, maar, even als al het andere ondermaansche, aan de wetten van den tijd onderworpen blijft.

{==330==} {>>pagina-aanduiding<<}

Met genoegen zal men uit de boven vermelde titels opmerken, dat de zenuwen en derzelver verrigtingen ook in ons Vaderland een onderwerp van nader onderzoek zijn geworden. Men ontwaart dergelijk streven met voldoening; want deze belangrijke werktuigen hebben in de laatste jaren vooral de aandacht der ontleed- en natuurkundigen tot zich getrokken. Een onderwerp, voor zoo vele bespiegeling vatbaar, heeft echter ook aanleiding gegeven tot menige uitweiding en vooronderstelling, op welke door den tijd nog veel zal af te dingen vallen. Mogt vooral door eenen bedachtzamen voortgang, door wikken en wegen, het steunen op daadzaken, de uitbreiding van dezen, voor de Geneeskunst zoo gewigtigen tak van wetenschap bevorderd worden! (*) Een gunstig verschijnsel is het ook, behalve de vertaling van den Heer middel, drie Schrijvers met oorspronkelijken arbeid te zien optreden.
Wij beginnen met de Verhandeling van den Heer van der lidth. In het eerste Hoofdstuk begint de Schrijver te regt met op den voorgrond te stellen de moeijelijkheid eener behoorlijke onderscheiding tusschen eene zoogenaamde organische aandoening en het dynamisch lijden der zenuwen; zwarigheden, die uit den aard van het weefsel voortvloeijen en nog vermeerderd worden door de moeijelijkheden, die het ontleedkundig onderzoek dezer deelen in den weg staan. Gaarne stemmen wij den beoordeelaar in den Gids (1839. No. V) toe, dat men in microscopische navorschingen en fijnere chemische ontledingen voortreffelijke hulpmiddelen heeft, om zich aangaande het ontstaan en de uitbreiding der organische ziekten te verzekeren; maar wij gelooven, dat, hadde het ook in het plan van den Heer van der lidth gelegen, zijn onderwerp met dergelijke navorschingen toe te lichten, wij daardoor nog niet veel verder zouden gebragt zijn. - Bij de er-
{==331==} {>>pagina-aanduiding<<}
kenning van zoo veel, dal nog onzeker is, zoekt hij in een volgend Hoofdstuk toch aan te wijzen, hoe verre men in zekerheid ondanks dit alles gevorderd is. In dit Hoofdstuk legt de Schrijver eene uitgestrekte belezenheid aan den dag, toont bekend te zijn met de voornaamste Theoriën, en heeft deze met eene juiste beknoptheid weten over te nemen; maar, onzes inziens, blijkt juist uit de veelheid der gevoelens de nog voortdurende armoede van welbevestigde daadzaken. - Dit verhindert evenwel niet, om, in het derde Hoofdstuk, een algemeen overzigt te geven van de gebreken der zenuwen, waarbij van zelf moet vermeld worden de wijze van verdeeling naar het verschillend gevoelen der Schrijvers. Met dit Hoofdstuk wordt het algemeen overzigt besloten van hetgeen hij, om tot zijn eigenlijk doel te komen, moest laten voorafgaan. Den Schrijver bevalt geene der verdeelingen, door zijne voorgangers
gemaakt; op de zijne kunnen desgelijks dezelfde bedenkingen gemaakt worden, want tot dusverre is er wel geene voldoende verdeeling gevonden. Als organische aandoening ware de ontsteking met derzelver uitgangen wel het best op den voorgrond gesteld. De irritatie der zenuwen meer als tot de dynamische aandoening der zenuwen te rekenen, zoude misschien geheel kunnen vervallen. (*) In elk geval zoude irritatie als aanleidende oor-
{==332==} {>>pagina-aanduiding<<}
zaak der congestie en inflammatie moeten voorafgaan; maar dan komt het organische op den voorgrond. - Uit den vierden uitgang der ontsteking zouden de Tumores, die nu een afzonderlijk gedeelte in het derde Hoofdstuk vormen, kunnen afgeleid worden; of drie en vier hadden onder één hoofd, Paratrophia, gebragt kunnen worden. Doch daar de Heer van der lidth zelf zegt, zich aan zijne aangenomene verdeeling niet angstvallig te
zullen houden, zoo willen wij bij onze bedenkingen niet langer blijven stilstaan.
In het tweede gedeelte, door den Schrijver Pars specialis genoemd, gaat hij voort, naar aanleiding van zijne vastgestelde verdeeling, de zenuwaandoeningen of gebreken meer bijzonder na te sporen, waarbij irritatie, benevens hypertrophie en atrophie kortelijk behandeld worden. Het voorbeeld van de mogelijke uitrekking, welke zenuwen kunnen ondergaan, door den Hoogl. van der kolk den Schrijver medegedeeld, moge eenig zijn in zijne soort, wat het voorbeeld tot dusverre betreft; maar als verschijnsel is het toch niet zoo geheel vreemd, namelijk de zenuw volgde hier slechts de ziekelijke ontwikkeling der overige deelen, en is deze bevinding niet afwijkende van hetgeen ook door otto deswege gezegd is en door den Schrijver in de noot op bl. 50 wordt aangehaald. - Over de atrophie der zenuwen is hij kort, dewijl zij dikwijls te zeer met andere aandoeningen van het ligchaam in verband staat, om als geheel zelfstandige ziektevorm beschouwd te kunnen worden. - In het tweede Hoofdstuk gaat hij tot het belangrijker gedeelte dezer Verhandeling over, tot de ontsteking der zenuwen met hare uitgangen. Hij laat eenige algemeene bedenkingen voorafgaan, met betrekking tot de ontsteking in het algemeen, en gaat vervolgens over tot de eigenlijke zenuwontsteking (Neuritis). Dit is een zeer moeijelijk vraagstuk. Bij de ontsteking moet wel degelijk gelet worden op het de zenuwen bekleedende vlies en op het daarin bevatte merg. Is het merg wezenlijk ontstoken, dan zullen er na den dood doorgaans blijkbare veranderingen overblijven, waaruit de verschijn-
{==333==} {>>pagina-aanduiding<<}
sels, bij het leven waargenomen, afgeleid kunnen worden; maar dit zal het geval niet zijn, wanneer, inzonderheid de irritatie zich alleen tot het zenuwvlies (neurilema) bepaalde. Van daar zoo dikwijls bij het leven gewigtige
verschijnsels, van welke na den dood in de bewerktuiging geene of naauwelijks zigtbare sporen gevonden worden. In zoo verre behoort ook eigenlijk dit onderwerp minder tot de organische ziektevormen in den gewonen zin. De Schrijver heeft, zoo als reeds elders aangemerkt is, meer gegeven, dan de titel zijner Dissertatie belooft. Zij is ook op eene al te ruime schaal aangelegd. De Heer van der lidth komt de eer toe, eene menigte bouwstoffen verzameld te hebben, wel niet rudis indigestaque moles te noemen, maar te veel stof, om binnen zulke beperkte grenzen bewerkt te worden. De waarnemingen van zijnen Promotor zijn te kwistig medegedeeld. Zoude er geene kans zijn, dat, onder de leiding van den geleerden schroeder van der kolk, bij opvolging, meerdere jongelieden zich bezig hielden met enkele Hoofdstukken uit de Dissertatie van den Schrijver verder uit te werken en te ontwikkelen, waarbij de zich steeds uitbreidende ondervinding van een' zoo werkzamen Leermeester hun in het belang der wetenschap zeer bevorderlijk konde wezen? Is er ergens een voortgezet en bedaard onderzoek noodig, het is bij de behandeling, zoo van de natuur- als ziektekunde der zenuwen. Daar de nasporing der bewerktuiging, zoo wel in den gezonden als ziekelijken toestand, zoo bezwaarlijk is, vinden bespiegelingen zoo veel te gereeder ingang, vooral bij eene jeugdige, levendige verbeelding; en dit is vooral de weg niet, langs welken der wetenschap een blijvend nut moet verzekerd worden. Inzonderheid wordt ook hier tijd en bezadigdheid vereischt, om niet uit elk waargenomen verschijnsel tot dadelijke gevolgtrekkingen over te gaan. - Het in beweging geraken der zenuwen per reflexionem, waarvan de Schrijver bl. 61 spreekt, klinkt fraai, belooft oppervlakkig veel; maar wat blijft er eigenlijk van dit denkbeeld over bij eene strenge analysis, vooral wanneer men
bedenkt, dat de beden-
{==334==} {>>pagina-aanduiding<<}
kingen omtrent de zenuwwortels van het ruggemerg, ter beweging en tot gevoel afzonderlijk bestemd, nog niet geheel opgelost zijn?
De beschouwing der ontsteking, welke tot pag. 79 zich uitstrekt, is voor geen uittreksel vatbaar. Kort is hetgeen over den uitgang der ontsteking in uitzweeting (A) wordt gezegd, en het zal in vele gevallen zeer moeijelijk vallen, te onderscheiden, of het uitgezweete vocht weiachtig is, dan wel strembare lympha. - Onder B. behandelt de Schrijver den uitgang in verharding. Tot deze behooren waarschijnlijk die ontaardingen, onder den naam van tumores nervorum beschreven, welk onderwerp in ons land de Dissertatie van den tegenwoordigen Professor alexander behandeld heeft. Indien zijn Hooggel. thans dit onderwerp nog moest behandelen, zoude hij zeker deze ontaardingen als eenen uitgang der zenuwontsteking beschouwd hebben. - De uitgang C. in verweeking volgt nu. Mede een zeer moeijelijk onderwerp, vooral bij de zoo verschillende vastheid of weekheid der zenuwen ook in den gezonden toestand. Wat van de reeds behandelde uitgangen gezegd is, zoude ook op de suppuratie en gangraena van toepassing wezen, waarmede dit Hoofdstuk besloten wordt.
In het derde Hoofdstuk zal de Schrijver over de zenuwgezwellen handelen; eene aandoening, gelijk hij zelf zegt, voor de grootste uitbreiding vatbaar, en waarin, volgens de thans gemaakte vorderingen, nog geene bepaalde orde te brengen is. Daar de Schrijver zegt, dat hij onder dezen titel alle die gebreken der zenuwen verzamelen zal, welke met eenigen grond hiertoe gebragt kunnen worden, zoo kon dit Hoofdstuk geen der minst uitgebreide wezen. Hij wil in geene te strenge verdeelingen treden, om niet nog meer verwarring te brengen, waar duidelijke onderscheiding, om wel te bevroeden redenen, zoo moeijelijk is. Hier vooral is niet weinig stof voorhanden tot eene toekomstige ziektekunde van het zenuwstelsel, en alzoo veel te veel voor eene Dissertatie. Men zoude eene beoordeeling moeten schrijven, grooter dan de Dissertatie

{==335==} {>>pagina-aanduiding<<}
zelve, wilde men alles naar behooren nagaan en waarderen. Wij gaan dus, na het reeds voeger aangemerkte, de tubercula nervorum, het neuroma voorbij, en vermelden hier alleen de, gelijk de Schrijver zelf zegt, zoogenoemde beenwordingen der zenuwen, omdat nog onlangs eene afzonderlijke waarneming van eene verbeening van het ruggemerg gewaagde, die echter later bewezen is in eene dwaling bestaan te hebben. Uit de aanhalingen van den Schrijver en uit de door hem medegedeelde waarnemingen blijkt, dat waarschijnlijk alle waarneming van verbeening der zenuwen in eene misvatting bestaat door afzetting van kalkstof op of in het neurilema voor verandering van het zenuwmerg zelf te hebben aangezien. Niet geheel zelden zijn toch beenplaatjes in het spinneweb van het ruggemerg, in enkele gevallen kan die stof zeer toenemen, het zenuwmerg als verdringen, en zoo tot die misleiding brengen, welke ook bij de daar vermelde waarneming schijnt te bestaan.
In het vierde Hoofdstuk zal de Schrijver nog over eenige ontaardingen der zenuwen spreken. Over welke? Met enkele woorden duidt de Schrijver die aan, maar belijdt bij vele óf de nog bestaande gebrekkige kennis, óf het onvermogen om vooreerst verder voort te kunnen gaan. Wij willen dan ook in dit onderwerp niet dieper treden; onze beoordeeling is in zekeren zin reeds te uitvoerig geworden: wij zullen dus ook de Corollarea met stilzwijgen moeten voorbijgaan, hoe belangrijk sommige ook zijn en de Schrijver hier en daar gewigtige bedenkingen zal uitgelokt hebben.
Het geheel kan beschouwd worden als een bewijs van vlijt en zeer wèl besteden tijd. Het onderwerp getuigt van een zeker stout streven, een beproeven, tegen welken last men opgewassen is. In elk geval heeft de Heer van der lidth in zijne Dissertatie een onderwerp behandeld, waarmede hij door geheel zijn leven zich zal kunnen bezig houden, en ook aan het einde zijner loopbaan (moge zij voorspoedig zijn!) zal hij, na eenen welvolbragten levens-
{==336==} {>>pagina-aanduiding<<}
tijd, omtrent zijn onderwerp moeten verklaren: vita bre vis, ars longa!

(Het vervolg hierna.)






Algemeene Natuurkunde van den Mensch, door A.A. Sebastian, Doctor, gewoon Hoogleeraar in de Geneeskunde te Groningen, ten dienste van de Clinische Scholen en toekomstige Plattelands-heelmeesters, uit het Latijn vertaald door J.B. Dompeling, Med. Doct. Met een Voorberigt van Dr. F.S. Alexander, Hoogleeraar in de Geneeskunde, enz. te Utrecht. Te Groningen, bij J. Oomkens. 1840. In gr. 8vo. XX en 392 bl. f 3-60.

Bij de beoordeeling van eene verhandeling heeft men, naar het ons toeschijnt, vooral met de vertaling en minder met het oorspronkelijk boek te maken. De voor ons liggende vertaling hebben wij hier en daar met het oorspronkelijke vergeleken; en de uitkomst van dit onderzoek was, dat de Vertaler zich over 't geheel met een' goeden uitslag van zijne taak gekweten heeft. Enkele gedwongen volzinnen zijn een gevolg van het taaleigen der Latijnsche spraakkunst, zoo zeer van dat der Nederduitsche taal verschillende. De Heer dompeling had veelligt beter gedaan, daar zijne vertaling, volgens den titel, ten dienste van toekomstige Plattelands-heelmeesters was ingerigt, eene meer vrije overzetting te bewerken, met weglating van de plaatsen uit oude Schrijvers, seneca b.v. en plinius, welke in het oorspronkelijke werk hoofdzakelijk daarom schijnen te zijn ingelascht, om aan het werk eene zekere klassieke kleur te geven. Eenige onnaauwkeurigheden merken wij hier alleen op, ten einde er, zoo een herdruk noodzakelijk mogt zijn, acht op worde gegeven. Zoo lezen wij bl. 19, dat berard, proust enz. getuigen zouden, bewerktuigde ligchamen door eenige kunstbewerking te hebben zamengesteld. In het oorspronkelijke staat:

{==337==} {>>pagina-aanduiding<<}
‘organicas materias artificio quodam composuisse testantur.’ Men had dus bewerktuigde stoffen behooren te schrijven, gelijk ook werkelijk de meening is. Op bl. 25 is, onder No. 9, multiplex organon door ‘een zeer verschillend gewijzigd werktuig’ vertaald, 't geen meer in den zin van het oorspronkelijke door ‘een' zamengestelden toestel’ zou zijn overgebragt. Op bl. 39 en 40 vindt men de declamatie van plinius over den mensch, die in 't Latijn door elk, die dezen Schrijver kent, wel zonder aanwijzing zal worden te huis gebragt, maar hier voor eenvoudige leerlingen aan eene clinische school in een wetenschappelijk boek al vrij zonderling klinken moet. Op bl. 45 is in de aanteekening sculptor door teekenaar in plaats van door graveur vertaald, waardoor de zin duister wordt, daar er iets eer aan den teekenaar dan aan camper wordt toegeschreven (elk toch weet, dat camper zelf de teekenaar der bij zijne Verhandeling gevoegde platen was.) Op bl. 48 is Palaeotherius voor Palaeotherium gesteld; de Vertaler las in het oorspronkelijke den genitivus Palaeotherii en wist nu misschien niet, of hij met een um dan met een us te doen had. Slotheim, op bl. 49, moet schlosheim en wurzer, bl. 165, wutzer wezen (de laatste misstelling is evenwel ook in het oorspronkelijke). Doch wij mogen onze lezers niet verder met dergelijke aanmerkingen vermoeijen. Wanneer een tweede druk noodig zal zijn, mogen wij verwachten, dat de Hooggeleerde Schrijver van het oorspronkelijk werk dezelve behoorlijk nazien, met de latere ontdekkingen verrijken, en vooral, voor het bij de vertaling beoogde doel,
wijzigen en omwerken zal.





Freundliche Erinnerung an Holland und seine Bewohner. Zugleich ein Wegweiser für Reisende. Von F.W. Dethmar, Pfarrer zu Anholt. III Bände. Essen, G.D. Bädeker. Rotterdam, A. Bädeker. 1838-40. Kl. 8vo. 822 S. (*) f 0-00.


{==338==} {>>pagina-aanduiding<<}

Wanneer vreemdelingen eenig volk prijzen wegens hunnen aard en karakter, hunne daden en verrigtingen, hun staatsbestuur, hunne wetten, instellingen, enz. waarop dat volk zich ook met reden meent te kunnen beroemen, dan moet zulk eene lofspraak wel noodzakelijk een gevoel van nationalen trots te weeg brengen, of althans een gevoel van zelfvoldoening daarover, dat men deelt in den roem van zijn volk. En kan het wel anders, mogt het wel anders zijn, dan dat deze zelfvoldoening eene meer dan vroegere opgewektheid achterlaat, om zich dien roem der vreemden voortdurend waardig te maken? Hebben niet Athene aan haren kunstzin, Sparta aan haren krijgsroem, Rome aan haar regtvaardig en mild bestuur der overwonnene volken hare grootheid te danken gehad, juist daarom, dewijl zij den roem, dien zij hieromtrent bij andere volken verkregen hadden, onophoudelijk zochten te handhaven?
Op elk volk werkt dus eene lofspraak van vreemden voordeelig. Inzonderheid echter geloof ik, dat ons volk daaraan behoefte heeft. Ingesloten tusschen drie volken, die elk tien malen talrijker zijn dan wij, wier reizigers ons geheele land in denzelfden tijd kunnen doorreizen als eene provincie van hun vaderland, staat het aanstonds bloot voor een medelijdend schouderophalen over zijne geringheid; voor een gelijksoortig iets, als waarmede grootsteedsche gasten dikwijls de burgers van kleinere steden behandelen; voor de vergelijking met den kikvorsch in de fabel, die, bespottelijk genoeg, eenen os gelijk wilde zijn, en wat dies meer zij. En wanneer ons volk minder zelfstandig was, dan het nog is, zou dan niet zulk eene behandeling hoogstnadeelig moeten werken? zouden wij niet op het laatst moeten gelooven, dat de vreemden gelijk hadden? zouden wij niet de achting voor onszelv', dat zoo noodzakelijke vereischte ter ontwikkeling en veredeling van den nationalen aanleg, verliezen, en, wanhopende aan eigene zelfstandigheid, ons vrijwillig aan de lessen der vreemdelingen onderwerpen? Inderdaad schijnt hiervoor in onze dagen wel gevaar te bestaan, nu de wereldburgerlijke zin zoo algemeen wordt en alle standen doordringt, nu vreemdelingen meer dan ooit ons land doorreizen, en niet ophouden hunne glossen op onze stijfheid en ouderwetsche manieren te maken.
Het moet dus niet alleen aangenaam, maar ook voordeelig zijn voor ons nationaal gevoel en karakter, wanneer eens

{==339==} {>>pagina-aanduiding<<}
onpartijdige vreemden ons eene welgemeende en rondborstige lofspraak geven. Dan leeren wij niet meer, diep vernederd, hooger tegen onze naburen op te zien, dan zij verdienen, niet meer zoo verachtelijk over onszelv' te denken, als wij naar de meening der meesten hunner moesten doen, maar leeren onszelv' meer naar waarheid te beoordeelen, krijgen lust om ons karakter in zijne waarde te handhaven, en, hoe gering ook onze krachten mogen zijn, toch alles in te spannen, om met hunnen vooruitgang gelijken tred te houden.
Zulk eene welgemeende en rondborstige lofspraak schijnen wij onlangs ontvangen te hebben in het werkje van den Heer dethmar. Mogt het dan ook dien weldadigen invloed op ons hebben! Mogten slechts geene verkeerd ijverende landgenooten, door eene vertaling, het goede, dat het kan uitwerken, bederven, daar het, in een Hollandsch kleed verschijnende, natuurlijk bijna alle kracht, die de lofspraak eens vreemdelings hebben kan, verliezen moet. Om ook tot dat doel het mijne bij te dragen, mogt de verslaggever, hiertoe opzettelijk door eene achtingwaardige hand verzocht, niet weigeren, door middel eener aankondiging van het nu reeds in Nederland veel gelezene werkje, den lust, om het te lezen, onder ons volk nog meer te pogen aan te wakkeren.
De Heer dethmar bedoelt, wel is waar, met zijn geschrift, om ons land en volk, zoo als zij zich in al hunne eigenaardigheden en verscheidenheden aan hem vertoond hebben, naauwkeurig af te beelden, ten einde iets toe te brengen, om de vooringenomenheid of de vooroordeelen, die er bij zijne landgenooten tegen ons bestaan, weg te nemen, en ons in Duitschland die achting te verschaffen, op welke wij, naar zijne meening, aanspraak hebben. Of hij dat doel zal bereiken, staat niet aan Referent te voorspellen; het doel zijner aankondiging in een Nederlandsch tijdschrift moet zich bepalen bij den invloed, dien het op ons volk hebben kan.
Maar hier dient een onderzoek vooraf te gaan, of de Heer dethmar wel onpartijdig genoeg is in zijne lofspraak. Dat hij niet overal alle plaatselijke bijzonderheden even naauwkeurig en naar waarheid beschreven heeft, kan men hem als vreemdeling niet kwalijk nemen, daar men op de allernaauwkeurigste beschrijvingen van onze eigene Nederlandsche chorographen nog zoo vaak aanmerkingen hoort en

{==340==} {>>pagina-aanduiding<<}
leest. Maar zoo hij in het oordeel over het karakter en de zeden van ons volk partijdig was, dan zoude zulks natuurlijk een groot deel aan de waarde van zijn werk benemen. En echter kunnen wij, hoe gaarne wij zulks wilden, hem niet geheel van partijdigheid te onzer gunste vrijpleiten. De naauwe betrekkingen, waarin de Heer dethmar sedert jaren tot ons Nederlanders staat, maken, dat hij bijna als een halve Nederlander te beschouwen is. Predikant te Anholt, in het Kleefsche, (*) op de grenzen van Gelderland, in eene streek, welke meer dan eenige andere den invloed van onze nabijheid ondervindt; gehuwd geweest met eene Hollandsche vrouw uit de omstreken van Leiden; voorheen langen tijd aan het hoofd van een Instituut voor jonge dames, waar vooral vele Nederlandsche leerlingen hare vorming genoten; eindelijk sedert veertig jaren in vriendschappelijke betrekkingen met vele Nederlandsche familiën, - was de Heer dethmar wel veel beter, dan menig ander buitenlander, in staat, ons volk naauwkeurig te leeren kennen en te beoordeelen, maar stond daarbij tevens ook veel meer, dan menig ander buitenlander, bloot voor een partijdig oordeel te onzer gunste. Zijn tweeledig doel, om zijnen Duitschen landgenooten meer achting voor onze Natie in te boezemen, dan zij meestal hebben, en dit te doen door middel der zuivere waarheid, (t.w. door ons Nederlanders af te beelden zoo als wij zijn) is gemakkelijker voorgenomen dan uitgevoerd. De lust, om ons volk te prijzen, moet wel eens ten koste der waarheid bevredigd worden, en de waarheidsliefde omgekeerd wel eens ten koste van onzen lof. Hoe sterk wij dus ook met onzen
vriendelijken Schrijver, om zijne goede bedoelingen en genegenheid jegens ons, zijn ingenomen, hoe dankbaar wij daarvoor zijn, wij moeten echter, om der waarheid niet te kort te doen, bekennen te vreezen, dat hij zichzelv' en zijn werk eenigzins verkeerd beoordeelt. In zijn Vorwort zegt hij: ‘Das Eigenthümliche von jeder Gegend und den darin lebenden Menschen aufzufassen, wird mein eifrigstes Bestreben sein;’ en verder: ‘Das Resultat, welches aus dem Ganzen hervorgehen wird, kann nur ein günstiges für die holländische Nation sein.’ Terwijl wij gelooven, dat elk

{==341==} {>>pagina-aanduiding<<}
onpartijdig lezer met ons oordeelen zal, dat hij vooraf de gunstige meening omtrent ons heeft opgevat, vóór hij ‘das Eigenthümliche’ onderzocht. Of, indien dit niet zoo ware, zoude hij dan wel in den eersten brief aan den Lezer schrijven, dat hij alle reden had, om het Nederlandsche volk te bewonderen en hoog te achten; dat zijn oordeel niet op eene postwagen- of trekschuiten-conversatie, maar op een' langen, bedaarden omgang met alle deelen onzer maatschappij gegrond was; en daarop laten volgen, dat hij desniettemin vreesde, ons klein plekje lands, met zijnen geestvollen, nijveren, braven, in tegenspoeden beproefden volksstam, te gering te schatten? (*)
Na dit gezegde zou menigeen misschien kunnen meenen, dat de Heer dethmar nagenoeg alles bij ons onvoorwaardelijk geprezen heeft. En sommige zijner Nederlandsche lezers zeggen dit ook, en beweren, dat hij ons veel te veel vleit; dat hij alles in dit land roemt; dat hij alles hier be-
{==342==} {>>pagina-aanduiding<<}
ter voorstelt, dan het in andere landen is; dat hij den ouderwetschen en stijven zoo wel, als den modernen en verfranschten Hollander even achtingwaardig acht; dat hij zelfs de harmonie tusschen regering en volk zoo innig vindt, als zij ergens elders kan zijn; ja, dat hij, omtrent ons finantiewezen, hoe verpletterend voor den Staat, van meening is, dat, door de uitmuntende maatregelen der regering, welhaast de geweldig hooge balastingen zullen verminderen, enz. Maar wij zijn reeds te veel gewoon aan miskenningen, dan dat wij zoo vleijende complimenten, als dethmar ons maakt, geheel gaaf willen aannemen. Vandaar komt het, dat wij de dingen, die hij bij ons laakt, bijna niet opmerken; ofschoon het getal dier dingen, waarvan wij ons niet weêrhouden konden een lijstje op te maken, over de dertig bedraagt. Gelijk men dus niet zeggen kan, dat hij zonder vooringenomenheid ons prijst, zoo zegge men even min, dat hij blind is voor onze gebreken. Waar is het, dat hij onze deugden met een vergrootglas, onze gebreken met een verkleinglaasje bezien heeft.
De vorm van brieven, aan een' vriend te Frankfort geschreven, is gelukkig gekozen, om, bij de groote uitgebreidheid der stof, geen gevaar te loopen van alles en alles op het naauwkeurigst te behandelen. In dien vorm is men vrij, om, wat men het beste weet, ook het uitvoerigst, te beschrijven; wat men minder goed weet, even aan te stippen, en wat men in 't geheel niet weet, te verzwijgen. Wel is waar, men wordt in brieven wel eens oppervlakkig; maar een reisverhaal verkrijgt in dien vorm vaak eene losheid en levendigheid, die den lezer aangenaam bezig houdt. Zoo schrijft ook de Heer dethmar in zijne brieven een' aangenamen, vloeijenden, eenvoudigen stijl, en deelt in dien trant zijne ontmoetingen op zijne laatste reis door ons Vaderland mede, telkens, waar zulks te pas komt, verrijkt en vergeleken met herinneringen uit vroegere togtjes, ten einde aan zijn geschrift meer volledigheid en belangrijkheid bij te zetten. Naar evenredigheid is hij kort over Holland, uitvoerig over Vriesland, Groningen en Drenthe, hetwelk voor den buitenlander, die voorzeker Holland het beste kent, meerdere waarde moet hebben. Zijne betrekkingen tot vele aanzienlijke Nederlandsche familiën en zijn in Holland niet gering geacht ambt als Predikant stelden hem in staat, om met bijna alle rangen onzer maatschappij bekend

{==343==} {>>pagina-aanduiding<<}
te worden, daar men hem nagenoeg overal vriendelijk en welwillend ontving.
Het zoude te lang ophouden, indien wij hier den Schrijver op den voet volgen of eene recensie van zijn werk schrijven wilden; wij bepalen ons alzoo bij eene aankondiging ten dienste van Nederlandsche lezers. En voor Nederlandsche lezers is slechts des Schrijvers beoordeeling van ons land en volk belangrijk; veel minder de beschrijving, dan in zoo verre hij door de wijze der beschrijving zijn oordeel openbaart.
Beginnen wij met de Godsdienst van onzen landaard. Deze wordt door dethmar zeer hoog geschat. Volgens hem worden onze kerken trouw bezocht, en heerscht zelfs in de talrijkste gehooren eene eerbiedwaardige stilte en luisterende opmerkzaamheid. Hij vond in geen land meer waar Christendom, en over 't geheel munten de leeken hier in Bijbelkennis uit boven de Evangelischen in Duitschland. Hoezeer eenige warhoofden de oude formulieren aanhangen en het land doorreizen om proselyten te maken, hoezeer ook hier en daar eenigen het Christendom weinig achten, zoekt echter het achtingwaardigste en beste deel der Natie het rijk Gods niet in woorden, maar in kracht; en daarom zal, gelijk de Heer p. van der willigen in zijn Wezen des Christendoms aangetoond heeft, onze kerk ook geen gevaar loopen. Het uiterlijke der openbare Godsdienst beantwoordt geenszins aan de verwachtingen der buitenlanders, (*) maar des te meer het innerlijke, b.v. de preek, de treffende toespraken bij de viering van het Avondmaal, enz. Eenvoudigheid en afkeer van praal is het kenmerkende van onze Godsdienst. Vreedzaam en zonder haat leven de verschillende Protestantsche gezindheden nevens elkander, b.v. te Nijmegen, op het eiland Texel, enz. zoodat het onderscheid meer in den vorm dan in het wezen der zaak te zoeken is. De verdraagzaamheid jegens de Joden is nergens zoo groot als in Holland. Dethmar's afkeerigheid van het Zende-
{==344==} {>>pagina-aanduiding<<}
lingswerk redeneert niet zoo zeer tegen
onze Zendelingsgenootschappen, als wel tegen alle ondernemingen van dien aard, ook in het buitenland, en te minder tegen de onze, omdat wij niet vergeten, wat hij voornamelijk wil, de laagste standen in ons Vaderland tot zedelijkheid en godsdienstigheid op te leiden.
De zedelijkheid der Nederlanders wordt nergens, voor zoo ver wij ons herinneren, boven die van andere volken geprezen of gelaakt; maar over 't geheel schetst de Heer dethmar den Hollander als met vele deugden versierd af. Het eerst van allen komt hier de vlijt, de werkzaamheid en volharding in aanmerking, waarmede wij ons dit land verworven, behouden en opgesierd hebben, en die vooral den vreemdeling treffen moeten. Roept men aan den Rhijn van Mentz tot Coblenz verrukt uit: ‘Hoe groot zijn uwe werken, o Heer!’ in Holland gevoelt men zich gedrongen te zeggen: ‘Wat is de mensch, o Heer! dat Gij zijner gedenkt, en des menschen kind, dat Gij zijner aanneemt! Gij maakt hem tot een heer over uwer handen werk; alles hebt Gij onder zijne voeten gezet!’ Daarom is Holland als het kabinetstukje der Europesche Staten te beschouwen, en alle Mogendheden moesten het hunne doen, om dien kleinen, netten Staat te bewaren. Vreemdelingen beschuldigen de Nederlanders meest van ongevoeligheid, van phlegma; de Schrijver oordeelt er anders over: de Hollander moge bedachtzaam en nadenkend zijn, maar hij is niets minder dan phlegmatiek. Hoe zoude hij phlegmatiek kunnen zijn bij de onophoudelijke werkzaamheid, die de lage ligging des bodems veroorzaakt (*)? Een Duitscher, anders van wege eene onvriendelijke bejegening op ons volk gebeten, moest

{==345==} {>>pagina-aanduiding<<}
op den toren van Haarlem uitroepen: Wunderseliges Volk, das mit Verstand und Ueberlegung das Meer besiegt und aus Sümpfen Lustgefilde geschaffen hat!’ (*) De werkzaamheid der Hollanders is zoo groot, dat men zelfs te Rotterdam, die groote handelsstad, geen staand tooneel, geen wekelijksch concert, geene groote volksfeesten, geene gezelschappen tot genot of hazardspel, geene publieke verzameling van schilderijen, enz. heeft. Aan onze stoute ondernemingen in de waterbouwkunde, als b.v. het groot Noordhollandsch kanaal, de dokken te Amsterdam, het droogmaken van het Haarlemmer-meer, enz. wordt alle regt gedaan. - Jegens vreemdelingen, die ons vertrouwen gewonnen hebben, zijn wij Nederlanders, volgens den Schrijver, voorkomend, vriendelijk, en in de vriendschap getrouw tot in den dood. Spaarzaamheid, verbonden met onbekrompene weldadigheid, die zelfs vaak al te ver gedreven wordt en daardoor wel eens meer nadeelig dan voordeelig werkt op de voorwerpen harer zorg, zijn ook kenmerkende deugden van den Nederlander. In echte weldadigheid en zucht voor het algemeene welzijn der menschheid munt hij onder alle volken uit; ten bewijze strekken de Maatschappij tot Nut van 't Algemeen, de Zondagsscholen, de Zendeling- en Bijbelgenootschappen, het Genootschap tot zedelijke verbetering der Gevangenen, de Maatschappij van Weldadigheid, enz. Even zeer worden onze vaderlandsliefde, onze huiselijkheid, de innigheid van liefde in onze familiën, die zelfs van den kant der ouders meermalen in vertroeteling der kinderen ontaardt, onze eerbied voor den ouderdom, onze afkeer van nuttelooze praal, die zich zelfs in het gebrek aan standbeelden voor onze groote mannen laat zien, bijzonder geprezen. De menigte groote kunstenaars, vooral schilders,
en geleerden, die er in ons land gebloeid hebben, stellen onze achting voor kunsten en wetenschappen buiten eenigen twijfel; terwijl eerlijkheid, opregtheid, getrouwheid en naauwgezetheid in den handel ons volk eveneens kenschetsen.
Gelijk alle Duitschers, zoo moet ook onze Schrijver veel spreken over onze overgroote zindelijkheid. Zij is eene deugd, den Nederlander bijzonder eigen; en, hoewel zij hier en daar overdreven wordt, kent de Heer dethmar

{==346==} {>>pagina-aanduiding<<}
haar ons geenszins onvoorwaardelijk toe. Hij zegt onder anderen, dat vele Hollanders zindelijker zijn op hunne gereedschappen, kamers en keukens, dan op hunne ligchamen; dat in Rotterdam, eene stad, waar men, wegens de buitengewone zindelijkheid der ingezetenen, geheel geene spinnen heeft, (!) de morsigheid op de groote markt rondom het standbeeld van erasmus zoo groot was, dat hij, uit afkeer daarvan, zich den tijd niet gaf, om de inscriptie af te schrijven; dat de weilanden en akkers ten Noorden van Groningen, de Drentsche boerderijen, en meer, even min op den naam van Hollandsche netheid en zindelijkheid aanspraak kunnen maken, als het behandelen der goederen van de reizigers op Nederlandsche stoombooten, of de bediening der gasten aan Nederlandsche publieke tafels, met de stiptheid en vaardigheid, die daarbij in Duitschland heerschen, vergeleken kan worden. Daarentegen wordt het kwispedoor, dat groote struikelblok der Duitsche kieschheid, schitterend verdedigd tegen hunne zandbakjes op den vloer. Aan de zindelijke bewoners van Noordholland, met name van Broek in Waterland, laat hij dat regt wedervaren, dat hunne zindelijkheid niet overdreven of grillig heeten moet, maar als een noodzakelijk gevolg van het vochtige klimaat te beschouwen is. Hierin gaat hij echter ook weder te ver. In natte tijden zouden de dienstboden bijna den ganschen dag onophoudelijk schuren, schrobben en dweilen, omdat door het schrobben het hout voor verrotting bewaard blijft en het geschuurde metaalwerk dagelijks op nieuw door de vochtigheid beslaat. Niet omdat het de heerschende smaak is, maar om het vochtige klimaat, zouden de Hollandsche huizen niet met kalk bepleisterd zijn, die al te spoedig doorweeken en afbrokkelen zoude. In onze zindelijkheid vindt hij een' voorrang, dien onze landgenooten hebben boven de zijne: aan den
Rhijn, zegt hij, zou men de Hollandsche netheid en zindelijkheid te vergeefs zoeken. Uit de neiging tot zindelijkheid verklaart hij den oorsprong der oorijzers en den geheelen hoofdpronk van de Vriesche vrouwen, naardien zij, veel met melk moetende omgaan, daarbij geen loshangend haar konden hebben. (!)
Uit sympathie moest de Schrijver in de opvoeding en vorming onzer jeugd groot belang stellen. Wel verwijst hij daartoe meest naar het werk van victor cousin, die den toestand onzer scholen naauwkeurig beschreven heeft, maar

{==347==} {>>pagina-aanduiding<<}
spreekt toch ook zelf dikwijls daarover zijn oordeel uit. Op het stelsel van opvoeding der Nederlanders maakt hij hier en daar wel aanmerkingen. Vooral vindt hij de overdrevene liefde van sommige ouders jegens hunne kinderen berispenswaardig. De huiselijke opvoeding van zeer aanzienlijke kinderen door Gouverneurs en Gouvernantes bevalt hem even min als die op kostscholen of privaat-instituten. Volgde men zijnen raad, dan zonden Nederlandsche en buitenlandsche ouders voor een' geruimen tijd hunne kinderen onderling verwisselen. Hij vindt het dwaas, dat men in de beschaafdste kringen, niettegenstaande de rampen der Fransche overheersching, nog steeds aan de Fransche taal boven de hartelijke en gevoelvolle moedertaal de voorkeur geeft. Overigens kan hij somtijds onzen scholen en inrigtingen voor lager, middelbaar en hooger onderwijs niet genoeg lof toezwaaijen. In 't bijzonder deelen hierin eene armenschool te Amsterdam, eene andere school te Warffum (in den Duitschen tekst Warsum) in Groningerland, minder eene armenschool te Zwolle. Niet minder roemt hij de pogingen der Maatschappij tot Nut van 't Algemeen ter verbetering van het schoolonderwijs, als ook het Instituut voor Onderwijzers van den Heer prinsen te Haarlem. Onder de Instituten voor middelbaar onderwijs vermeldt hij in 't bijzonder de Latijnsche school te Franeker, de Instituten der Heeren noordewier te Winschoten, nassau te Assen en van wijk te Kampen. Schoon hij onze Latijnsche scholen met een enkel woord ‘treffliche Gymnasien’ noemt, wijdt hij echter aan deze weinig opmerkzaamheid. Hij bejammert het, dat het Orthopaedisch Instituut van den Heer heine zoo weinig opgang
gemaakt heeft, en is hoogelijk ingenomen met het Doofstommen-Instituut te Groningen. Over de inrigting onzer Akademiën is hij zeer kort, gelijk hij in het algemeen minder spreekt over onze beoefening der wetenschappen, dan het belang der zaak schijnt te verdienen. Uitvoeriger is hij in het prijzen van den geest en de goede gezindheid der studenten, zoowel te Leiden, als te Groningen. De eerste munten, volgens hem, door onderlinge eensgezindheid, vriendschappelijken omgang met de burgers der stad en gehechtheid aan de koninklijke familie uit. (!) Het ontgroenen keurt hij ten sterkste af. Zoo ook vindt hij, naar Duitsche wijze, het gebruik van het Latijn op onze collegiën niet goed. De Groninger Professoren ontvangen de eer van

{==348==} {>>pagina-aanduiding<<}
meest bij name vermeld te worden, wat Ref., als kweekeling dier hoogeschool, een bijzonder genoegen verschafte, daar hij zag, dat ook buitenlanders den welverdienden roem zijner achtingwaardige en onvergetelijke leermeesters erkennen, en zich op nieuw gelukkig achtte door hun onderwijs gevormd te zijn.
Met onze nijverheid verdienen wij insgelijks bij den Heer dethmar allen lof. De voortbrengselen onzer industrie op de Tentoonstelling te Haarlem in 1825 verwekten de jaloezij der vreemden [der Engelschen], en waren naar zijne meening eene der voornaamste oorzaken der Belgische revolutie, omdat de vreemdelingen, wien onze magt te groot werd, de zaden van tweedragt tusschen Zuid- en Noord-Nederland rijkelijk strooiden. Het karakter van Hollandsch werk is stevigheid en netheid, gelijk de bewerking zelve het kenmerk der grootste zindelijkheid draagt. Honderde zaken worden door den bijnaam Hollandsch als goed gestempeld; b.v. Hollandsche koeijen, boter, kaas, haring, zalm, dakpannen, tigchelsteenen, linnen, papier, lakens, dekens, zout, verfwaren, jenever, olie, pijpen, tabak, zilveren en gouden werken, molens en waterwerken, enz. Met veel lof spreekt hij van de groote Stoom-machine-fabrijken te Fijenoord en op het eiland Oostenburg te Amsterdam. Het kon noch zijn oogmerk zijn, om alle, of zelfs de voornaamste fabrijkinrigtingen in ons Vaderland te bezien en te beschrijven, noch kan het het onze zijn, om hetgeen hij daarin overgeslagen heeft aan te duiden; evenwel verwonderde het ons, daar hij zoo vaak spreekt van onze sedert de revolutie toegenomene welvaart, bij hem niets te vinden over de nieuwe groote Manufactuur-fabrijken in Overijssel en elders, of over de groote Branderijen, vooral in de provincie Groningen. Minder ontgaat zijner aandacht de in de nieuwste tijden in ons land zoo zeer vermenigvuldigde aanleg van kanalen en straatwegen; maar eene bijzondere opmerkzaamheid wijdt hij aan onze landhuishoudkunde. Met groote vooringenomenheid beschrijft hij de boomgaarden in de Betuwe, de melkerijen en kaasmakerijen
in Rhijnland, Noordholland, Texel en Vriesland, den korenbouw in onze noordelijkste streken, als in het Bild, den Noordpolder en het Oldamt, zelfs de aankweekingen bij de koloniën van weldadigheid. Ook vergeet hij niet de belangrijke bloemkweekerijen in den omtrek van Haarlem, en maakt eene bijzonder loffelijke

{==349==} {>>pagina-aanduiding<<}
melding van den fijnen en keurigen smaak in den aanleg onzer tuinen en lusthoven.
Het is wel jammer, dat de geëerde Schrijver met onze letterkunde minder bekend schijnt te zijn, dan men van eene veertigjarige bekendheid met ons volk zou mogen verwachten. Het noemen van eenige verhandelingen, van het Groninger Godgeleerd Tijdschrift Waarheid in Liefde, van den Vrieschen dichter gijsbert japiks, van den Groninger Studenten-Almanak, of den Drentschen Volks-Almanak, kan men als niets over onze Letterkunde gezegd rekenen, en zijne Duitsche landgenooten zullen hierdoor al zeer weinig aangemoedigd worden, om onze anders geprezene taal te leeren. Van feith en van van lennep's Roos van Dekama spreekt hij ter loops; maar geen woord vinden wij van bilderdijk en zijnen invloed op onze nieuwste letterkunde, geen woord van tollens, van staring enz.; geen woord van onze voortreffelijke kansel-literatuur, waartoe hij meermalen alle aanleiding heeft; geen woord van onze geschiedschijvers, of zelfs van onze tijdschriften, die toch zoo vaak den geest eener natie kenmerken. Maar wij willen niet ondankbaar zijn, ofschoon wij gaarne wenschten, dat een scherpzinnig buitenlander met kennis van zaken het goede en kwade onzer letterkunde aanwees. Voor het overige blijkt het, dat hij een al te gunstig denkbeeld van onze geleerden in het algemeen als menschen koestert; hij schijnt te meenen, dat men hier te lande uit zuiveren lust zich op de wetenschappen toelegt, en er niet aan denkt, om de geleerdheid tot eene ‘Kuh, die uns mit Butter versorgt’ te verlagen. De Nederlandsche geleerden, zegt hij, ontvangen geen of althans geen noemenswaard honorarium voor hunne geschriften van den boekverkooper, en stellen dezen daardoor in staat, om de werken prachtig uit te geven! Even onjuist is zijne bewering, dat wij hier geleerde werken, die alleen den
Theoloog kunnen dienen, maar den leek in zijne godsdienstige overtuiging schadelijk zijn, b.v. de Wolfenbuttelsche Fragmenten of het Leben Jesu van strauss, niet in de moedertaal, maar in het Latijn plegen uit te geven; immers hij schrijft zelf, dat men thans bezig is met het beruchte werk van strauss in het Nederduitsch te vertalen. Zulks is ons al te veel eer bewezen!
Wij gaan nu over tot de eigenaardigheden van de onderscheidene deelen onzes volks, zoo als ze door den Heer

{==350==} {>>pagina-aanduiding<<}
dethmar zijn opgeteekend. Het gemeen is bij ons even ruw en woest als overal elders, even zeer overgegeven aan dronkenschap, enz. Nergens had hij ooit afgrijselijker vloeken dreigtaal gehoord, dan onder het Amsterdamsche graauw. Dolzinnig uitgelaten is de geringe Hollander in zijne kermisvreugde. Wilde men echter naar den aard van het gemeen de gansche natie beoordeelen, dan zou men zeer verkeerd handelen; en dit oordeel zoude even min geldig zijn, als wanneer men de ruwe en lompe bewoners van het eiland Marken voor de bewaarders van het oorspronkelijke zuivere karakter der Nederlandsche natie wilde houden, en daaruit besluiten tot den aard onzer voorouders, ofschoon dit somwijlen gebeuren moge. De Schrijver schijnt met regt te stellen, dat het eigenlijke karakter onzes volks, zoo als het zich volgens den loop der tijden verschillend wijzigt, vooral bij den burgerstand en in sommige provinciën ook bij den voornamen boerenstand aangetroffen wordt. Immers de aanzienlijke standen volgen veelal de leefwijze en gebruiken van de voorname vreemdelingen na, en zijn veel meer, dan de andere klassen, te beschouwen als een deel der groote maatschappij van de rijkste en beschaafdste Europeërs. Desniettemin heeft ook de voorname Hollander vele eigenschappen, die hem onderscheiden van den voornamen vreemdeling. Zeer duidelijk bemerkt men dit onderscheid in Amsterdam, waar de handelsgeest den hoogsten rang niet aan de geboorte, maar aan den rijkdom en de uitgebreide handelsspeculatiën toekent. In den Haag heerschte een den Schrijver hinderlijke hoftoon. Het gebruik, dat de rijke Hollander van zijne schatten maakt, is niet altijd even doelmatig; sommige renteniers zullen b.v. kostbare equipaadjen houden, alleen om daarmede bij eene enkele bijzonder feestelijke gelegenheid te pronken, terwijl zij tot
pleiziertogtjes altijd gebruik maken van gehuurde rijtuigen. Over het algemeen kunnen wij zeggen, dat wij in de vrij talrijke schetsen, welke ons de Schrijver uit het leven der aanzienlijke Nederlanders van verschillende oorden mededeelt, de natuur duidelijk herkennen, en dat hij eene zoo veel mogelijk getrouwe afbeelding van onze grooten zijnen landgenooten geschonken heeft.
Onder die landen, welke in een kort bestek het meeste verschil van karaktertrekken der bewoners opleveren, behoort voorzeker ook ons Nederland. Die verscheidenheden

{==351==} {>>pagina-aanduiding<<}
en wijzigingen van het nationaal karakter konden natuurlijk onzen dethmar niet ontglippen; zelfs schijnt hij bepaaldelijk met dat doel ons land doorreisd te hebben, opdat hij zoo veel mogelijk met de bijzonderheden van elke provincie en stad bekend zou worden. Voorzeker een noodzakelijk vereischte tot de karakteristiek van ons volk. Vreemdelingen, die op deze verscheidenheden niet letten, beoordeelen ons vaak zeer verschillend; terwijl het ons Nederlanders, die van der jeugd af aan onze onderlinge provinciale eigenschappen kennen, dikwijls moeijelijk valt, eene algemeene karakterschets onzer natie te geven. De Gelderschman is geen Hollander, de Hollander geen Vries, de Vries geen Groninger, de Groninger geen Drenthenaar, enz. En hoezeer is dan nog weder onder de eigenlijke Hollander de Amsterdammer van den Rotterdammer, van den Hagenaar, den Haarlemmer, den Noordhollander of den eenvoudigen bewoner van het aartsvaderlijke Texel onderscheiden! Deze plaatselijke eigenschappen vindt men over 't algemeen bij dethmar vrij naauwkeurig opgegeven; hoezeer men vaak bespeuren moge, dat hij bij zijne opgaven minder zijn eigen oordeel gevolgd is, maar zich meest door gesprekken met Nederlanders heeft laten leiden. Met eene vrij groote naauwkeurigheid en niet zonder vooringenomenheid schetst hij de Vriezen, hunne taal, zeden, opregtheid, hartelijkheid, bewondert dikwijls de kleeding der Vriesche vrouwen, en bejammert het, dat het eigenlijke Vriesche karakter door de insluipende vreemde zeden en moden, zoowel wat het innerlijke als het uiterlijke van dien landaard betreft,
gedurig meer en meer verdrongen wordt. Zelfs zwijgt hij niet van de dwaze jaloezij tusschen de Vriezen en Groningers, die, hoe zelden men ze bekennen wil, echter nog voortdurend eene bron van vooroordeelen pleegt te zijn.
Een buitenlander, die ons zoo veel opmerkzaamheid bewezen heeft, die zoo met overtuiging schrijft over den voortreffelijken aard van ons volk, verdient, dat ook wij zijn werk alle verschuldigde eer bewijzen, de eer van het zelf te lezen en anderen onzer landgenooten aan te raden om het te lezen. Dankbaar jegens den geëerden Schijver voor het genoegen, dat zijn boek Ref. als Nederlander verschafte, wenscht hij, dat ook deze zijne geringe moeite hem nog meerdere lezers, dan hij onder ons heeft, aanbrengen moge. Men blijve echter bij de lezing niet hier en daar aan on-
{==352==} {>>pagina-aanduiding<<}
naauwkeurigheden, met betrekking tot het plaatselijke zijner woonplaats of provincie, en dergelijke, hangen; in dat geval zoude men zich misschien wel eens ontijdig boos kunnen maken; maar men bedenke, dat het doel van onzen Schrijver niet is, om eene geographie van Holland te schrijven, even min eene geleerde verhandeling over ons Nederlanders, maar om, door eene losse aangename lectuur, aan zijne landgenooten ons volk van eene gunstige zijde voor te stellen. Wij Nederlanders dienen dus bij de lezing van zijn geschrift daarop voornamelijk te letten, hoe hij, als een wel niet geheel onpartijdig vreemdeling, maar toch als een vreemdeling, onzen aard en ons karakter, onze verdiensten onder de beschaafde volken van Europa, en tevens onze gebreken, waarvan hij er echter meer had kunnen noemen, beschrijft. Eene redelijke achting voor onszelv', die wij niet mogen wegwerpen, en die wij, ons vergelijkende bij vele andere volken, met regt ons mogen toedragen, is, dunkt Ref., van deze lezing een noodzakelijk gevolg. Wij behoeven dan wel niet, met helmers, te juichen, dat wij ook deelen

in de eer, den roem, dien 't voorgeslacht, 
't Verbaasd Euroop ten trots, aan ons ten erfdeel bragt; 


of van den buitenlander te eischen, dat hij met pitcairn's vleitaal instemme:

At Belgis maria et coelum, naturaque rerum 
Obstitit: obstantes hi domuere Deos; 


maar wij durven met waardigheid den Heer van den wildenborch nazeggen:

Zie, vreemdling, op dit volk met diep ontzag in de oogen: 
Natuur en Dwinglandij beproefden fel zijn' moed. 
U kostte de aarde niets, ons werd zij toegewogen; 
Door deze tegen zweet, door gene tegen bloed. 


Februarij. 1841.
K.


Beteekenis en afleiding van Eigennamen; bijeenverzameld door J.W.M. Te Zaltbommel, bij J. Noman en Zoon. 1840. In kl. 8vo. 110 bl. f : - 40.


{==353==} {>>pagina-aanduiding<<}

Eene soort van hulpboekje bij het onderwijs, dat, bij het bezit van zoo vele betere werken, voor den onderwijzer overtollig - voor den leerling veelzijdig schadelijk is. Zonder te willen aanwijzen, wat hier ontbreekt, staaft Rec. zijne ongunstige beoordeeling met het volgende:
‘Apostel. Een uit de Grieksche taal overgenomen, bekend Bijbelwoord, dat Godsgezant beteekent.’ Hier heeft de Schrijver gekozen, ‘wat hem juist scheen’ (Voorberigt); maar, ‘hadden eigene vorsching en kunde zijne gidsen moeten wezen,’ dan zou hij geweten hebben, dat het woord Αποςολος blootelijk een afgezant - niet een Godsgezant - beteekent.
‘Jupiter. Deze naam komt af van het Celtische jou, jong, en piter schijnt af te komen van pater, vader, dat bij zijnen voorgaanden naam is gevoegd, toen hij als de grootste aller Goden gediend werd.’ - ‘Eigen vorsching en kunde’ hadde den ellendigen compilateur kunnen leeren, dat het eene ineentrekking is van Ζευς πατηρ.
‘Pascha. De Christen gedenkt op hetzelve aan het lijden en sterven zijns Verlossers’!!!
‘Selah. Dit woord beteekent de zekerheid van het voorgaande; b.v. alsof er stond: ja, voorzeker! Zoo is het. Anderen houden het voor een woord van herinnering, of voor een teeken van stilstand; gevolgelijk, dat men daar moet stil houden, en den voorgaanden inhoud wel overwegen.’ Indien de compilateur de moeite hadde genomen - om niets anders te noemen - van der palm (dien hij in zijn Voorberigt aanhaalt) op Psalm III:3 na te zien, zou hij gevonden hebben, dat hier nog vele andersen te noemen zijn, en de beteekenis van het woord zeer onzeker, en verloren, is.
Meer uit dit onvolledige, onnaauwkeurige prulschrift aan te halen, zou den lezer evenzeer vervelen als ons.


Hansjen, of het Bruidsgeschenk. Uit het Hoogduitsch van A.G. Eberhard. Te Amsterdam, bij J.C. Sepp en Zoon. 1840. In gr. 8vo. 107 bl. f 2-20.

Dit gedicht is in de manier van den Hermann und Dorothea, waarin göthe den eenvoudigen, Homerischen vorm van het Heldendicht (vooral in de Odyssea) heeft toegepast

{==354==} {>>pagina-aanduiding<<}
op bevallige voorstelling uit het landelijke leven, eenigzins Idyllisch geïdealiseerd; eene manier, die vele navolging heeft gevonden, waarvan de Luise van voss eene der bekendste en gelukkigste is. Tot de bevalligste gedichten der nieuwere Duitsche letterkunde in dezen trant behoort eberhard's Hanchen und die Küchlein. De handeling is doodeenvoudig. Hansje, een gevoelig, ongekunsteld meisje, dochter der weduwe van eenen braven dorpsleeraar, is door deze hare moeder wel tegen de wisselvalligheden en miskenningen der wereld gewapend, maar ziet zich nogtans met verdriet gelasterd, en daardoor miskend bij den opvolger van haren vader, wiens genegenheid zij, en hij wederkeerig de hare, bezat. Na eenige ophelderingen komt dit echter in orde op de bruiloft van Hansje's adellijke, maar nederige en beminnelijke vriendin. De lasteraarster had zich meesteres gemaakt van den bruidskrans, dien Hansje aan hare vriendin zou aanbieden, waarvoor nu het beminnelijke kind der natuur hare met zorg opgekweekte kuikens - het eenige, dat zij bezat - in de plaats geeft.
Met regt ingenomen met deze bekoorlijke schildering, en bemerkende, dat het minder bekend was, dan het verdiende, besloot de Vertaler tot de overzetting, en wel in de maat van het oorspronkelijke - Hexameters. Hij ontveinsde zich de bezwaren niet, welke aan dien, oppervlakkig zeer gemakkelijken, maar inderdaad zeer moeijelijken arbeid verbonden waren. Zijn werk is in zooverre geheel beloond, als niemand het veelzijdig verdienstelijke zijner vertaling zal betwisten; en wanneer men zich de moeite geeft tot vergelijking met het oorspronkelijke, dan zal men ontwaren, dat wel het een en ander der zachte en teedere uitdrukking bij elke vertaling moest verloren gaan, maar niemand toch ligtelijk den Heere schiff het werk der Nederduitsche overzetting zou uit de handen genomen hebben.
Hexameters, als:

Dat nu Hansjen zoo wonderlijk neêrkwam van 'thoogst algemeene 
Op het bijzonder geval.’ 



Riep de Barones: ‘nu, speel dan iets vrolijks en luchtigs.’ 



‘Maar was dat billijk?’ hernam Antonia vuriglijk, ‘was dat 
Jegens Antonia billijk en jegens uw treurende dochter?’ 



{==355==} {>>pagina-aanduiding<<}

welke regels volmaakt proza zijn - dergelijke vlekjes ontsieren het fraaije gedicht.
Ofschoon slechts spaarzaam eenige ruimte tot het bijbrengen eener proeve kunnende bedingen, moeten wij ditmaal, ter aanprijzing van dit hoogst bevallige dichtstuk, een paar plaatsen uitschrijven.
Fraai is de beschrijving der kuikens:

Zachte en zuivere wol verstrekte hen nu nog tot kleeding, 
Eenige stonden nog wanklend, de meesten liepen reeds, lustig 
Eigen tafelmuziek met piepen en pikken zich makend; 
Nippend aan 't bakjen met water, den kop om te zwelgen verheffend 
Hoog in de hoogte, als riepen zij hemel en aard tot getuigen, 
Dat zij de heldendaad van water te proeven volbragten; 
Nu een beentjen rekkend, en daarbij een vleugel ontplooijend; 
Vele loopend en krabbend, ofschoon er ook niets viel te krabben; 
Dan, om den tijd te verdrijven, met de puntige snebben 
Naar elkander hakkend, een voorspel der hanengevechten. 


Bij den brand der woning had Hansje hare fortepiano verloren en geen andere kunnen bekostigen. Zij komt te huis, en vindt eene nieuwe staan, het geschenk van hare vriendin Antonia:

Hansjen, verwonderd, geroerd en verrukt, als nog nooit in haar leven, 
Wilde hare oogen eerst niet vertrouwen: ‘Antonia!’ riep zij 
Daadlijk bij 't eerste bedenken van zelve, voordat nog de moeder 
Van de sleutels verhaalde. - - - - 
Hansjen vernam het slechts half; vroom sloeg zij de handen te zamen, 
Als tot een dankend gebed. Toen lok ten haar siddrende vingers 
Toon op toon uit de snaren, dan klonk weerde naam der vriendinne 
Met een zilveren stem van de vrolijk bevende lippen. 
‘Zie,’ zoo sprak hare moeder, ‘de Feniks verrees uit zijn aschhoop, 
Schooner en hooger van waarde, dan die door de vlammen verteerd is.’ 
Hansjen antwoordde nu: ‘Ach had onze zalige vader 
Deze vreugde nog mogen beleven!’ - De stemme begaf haar, 
Doch het gevoel van haar harte ging over in droevige akkoorden, 
Zacht, hartroerend, weemoedig, gelijk zij den boezem ontvloden; 

{==356==} {>>pagina-aanduiding<<}

Steeds welluidender klonk het, verhevener, voller en vromer; 
't Was een weemoedige taal, van de aarde klimmend ten hemel; 
Allen zwegen en hoorden en ademden zachter en zachter, 
Tot dat heilig en plegtig de schoonste koraalmelodie klonk; (*) 
Toen sprak Martha bewogen: ‘Dat was hem altijd het liefste 
Lied in 't gezangboek; zelfs bij het sterven wilde hij 't zingen;’ 
En zeer zachtkens begon zij de vrome, voortreflijke woorden 
Op een voortreflijke wijze buiten haar weten te zingen, 
En met een vloed van tranen, den blik ten hemel geslagen, 
Stemde, gelijk een Cecilia, Hansjen in 't plegtige zingen 
Op een smeltenden toon, met heilige aandacht en eerbied; 
Doch zij kon 't niet volbrengen, het lievelingslied van haar vader, 
Daar het spel en 't gezang haar hart met ontroering vervulden. 
Stem en snaren zwegen, en Hansje keerde ter zijde, - 
Als de bedauwde bloem, die 's avonds den bloeijenden kelk sluit, 
Stond zij en boog het aanminnig en schreijend gelaat naar beneden. 


Men ziet, deze Hexameters zijn niet zonder gebreken; maar men ziet tevens, dat ook in Poëzij het eenvoudige het kenmerk van het waarlijk schoone is; en zeer zou het ons verwonderen, indien gedichten, als het onderhavige, niet meer gezocht en gevoeld werden, dan hetgeen sommigen, in onzen tijd, als de voortreffelijkste poëzij drijven en geven. Hierom ook schreven wij eenige regelen af.


Jaarboekje voor de Provincie Overijssel, voor het jaar 1841. Te Zwolle, bij J.J. Tijl.


Zaanlandsch Jaarboekje, voor het jaar 1841. Te Zaandijk, bij J. Heynis, Tsz. f : - 75.

Ten behoeve van deze twee Jaarboekjes willen wij nog eens afwijken van onzen aangenomen regel. Het eerste verdient aanprijzing wegens de uitstekend naauwkeurige statistieke tabellen, waaronder die, welke betrekking hebben tot de uitgesproken vonnissen en tot het schoolwezen, bijzondere opmerking verdienen. Het andere, door keurige netheid Noordholland waardige, Jaarboekje moet vooral strekken, om den Zaankant meer algemeen bekend te maken, waartoe het dan ook aanvankelijk reeds strekt. Het proza laat zich met genoegen lezen; de versjes zijn hunne plaats waardig, en de plaatjes net. Kortom, wij wenschen den besten opgang aan dezen Zaanlandschen Almanak.






{==357==} {>>pagina-aanduiding<<}

Boekbeschouwing.

Leerredenen over verschillende onderwerpen, door A. Radijs, Predikant te Doesborgh. Te Doesborgh, bij Kets en Lambrechts. 1840. In gr. 8vo. 382 bl. f 2-90.

De Eerw. radijs, die vóór verscheidene jaren met een bundeltje Leerredenen voor het eerst, zoo wij meenen, als Schrijver optrad, en in de laatste jaren met eene bijzondere mildheid voor de godsdienstige stichting zijner landgenooten geschreven heeft, levert hier een dertiental proeven van zijnen kanselarbeid, op uitnoodiging der uitgevers, die alzoo ongetwijfeld hunne rekening bij de schriften van den Heer radijs vinden, gelijk de laatste ook hierdoor aangemoedigd zal worden, om, overeenkomstig zijne ‘dringende behoefte, daar het hem niet heeft mogen gebeuren tot eenen uitgebreiden werkkring te geraken, zijne vermogens te gebruiken, om meer algemeen nuttig werkzaam te zijn;’ een lofwaardige ijver, die echter, bij den grooten overvloed van Erbauungsbücher, zoo als de Duitschers ze noemen, geene verkeerde rigting zou nemen, indien dezelve zich ook eens meer op het wetenschappelijke veld van godgeleerde studie bewoog, waarin de oogst ten onzent vrij wat armer is, dan in hetgeen den leeken tot opwekking en vermaning dient. Dat eindelooze aan de markt brengen van allerlei, rijp en groen, bekookt en onbekookt, waardoor onze zoo even genoemde naburen de godgeleerde wereld minder verpligten dan vermoeijen, is, wij erkennen het, een uiterste; maar is het, bij de wetenschappelijke hoogte van het vak in ons vaderland, toch waarlijk ook niet een uiterste, dat men daarvan bijna niets in het licht ziet verschijnen, en nog minder zou vernemen, indien niet nu en dan het eeregoud van teyler of in 's Hage eenen enkelen uitlokte, om de vruchten van studie en nadenken onder het oog van het wetenschappelijke publiek te brengen? Een paar loffelijke voorbeelden

{==358==} {>>pagina-aanduiding<<}
uitgezonderd, gaan de hoofdpriesters in den Theologischen tempel met eene plegtige terughouding voor; de anderen volgen. Wat stichtelijke lectuur; wat preken - voila tout! Zoo vernamen wij dezer dagen uit het voorberigt voor het 3de stuk van van senden's Apologetiek, dat wij het met de historische inleiding tot dat gehoopte klassieke werk al weder zullen moeten doen! Waarlijk, niemand, dien de stand van kennis bewust is, waarop verre de groote meerderheid onzer Godgeleerden staat, zal in verzoeking komen, om, ter proeve daarvan, te wijzen op hetgeen er gepresteerd wordt. Maar dit zij zoo! Wij ontvangen hier dan weder een bundel preken; goede, nuttige, stichtelijke preken, maar meer ook niet; die niet moeten dienen, om den opsteller eene gunstige bekendheid te verwerven, hetgeen anders, bij werk van degelijke waarde, zeer goed mogt aangaan; die ook niet moeten strekken, om of eenige meer vreemde onderwerpen te behandelen, of eenige Bijbelsche geschiedenis aaneengeschakeld te ontwikkelen, of eenig bepaald doel te bereiken; nog eens, nuttige, stichtelijke preken, niets minder, maar ook niets meer.
Doch dit is in zooverre buiten ons. Vond de Heer radijs zich opgewekt, eenige Leerredenen in het licht te zenden, dat te doen stond hem vrij, en evenzeer stond het hem vrij, eene keuze naar welgevallen te doen. Onze taak is het, daarvan eenig verslag te geven.
Naar Joh. VI:27 spreekt de Schrijver, in de eerste Leerrede, over het Christendom, in betrekking tot ons streven naar het aardsche en eeuwige. Na de toelichting van den tekst in de inleiding, behandelt hij eerst dit onderwerp, en leidt vervolgens er eenige toepasselijke waarschuwingen en leeringen uit af. In het eerste deel wordt ontwikkeld, dat het Christendom geenszins een betamelijk streven naar het aardsche belemmert, maar veeleer het tegendeel doet; - dat het echter dit streven ondergeschikt wil houden aan dat naar het eeuwige; - en dat het, om dit te kunnen doen, ons nu verder alles aanbiedt, wat wij daartoe noodig hebben. De toepassing waarschuwt tegen

{==359==} {>>pagina-aanduiding<<}
verwaarloozing van streven naar het aardsche; vermaant, om daarmede ernstig streven naar het eeuwige te paren, en prijst daartoe regt gebruik van het Christendom aan. Ieder ziet, dat elk der drie punten van het eerste stuk geregeld in de toepassing opgenomen wordt. Zou het, ter voorkoming van de daaruit ontstaande stijfheid, niet verkieslijker geweest zijn, achter ieder punt onmiddellijk dat der toepassing bij te voegen? Wij meenen ja; vooral na de lezing der preek, die daarbij ongetwijfeld aan levendigheid, denkelijk ook aan nadruk zou gewonnen hebben. Welligt ware het nog beter geweest, het derde punt van beide de deelen niet afzonderlijk te bewerken, maar bij de twee eerste in te vlechten. Doch, variis modis bene fit.
Paulus, een navolgenswaardig voorbeeld van vertrouwen op God, bij moeijelijke omstandigheden, is, naar Hand. XXVII:30-36, het onderwerp der tweede Leerrede. De behandeling van hetzelve wordt in een eerste deel voorafgegaan door de herinnering der geschiedenis, en in een derde deel gevolgd door toepassing. De Redenaar vindt, ten voorbeelde, in paulus een vertrouwen op God, dat steunt op den zekersten grond, den weldadigsten invloed uitoefende, en zich paarde met de regte werkzaamheid. Op de ontwikkeling dezer denkbeelden rust vermaning tot dankbaarheid aan God, die ons geeft, wat ons vertrouwen op Hem kan aankweeken; tot het vestigen van onze volle verwachting op den Oneindige; tot tijdige oefening in dat vertrouwen; tot werkzaamheid bij hetzelve. Gezwegen, dat met kleine verandering veel meer eenheid in dit laatste stuk ware te brengen geweest, kan men niet nalaten op te merken, dat het onderwerp der rede inderdaad niet in den tekst ligt. Bij de eerste lezing, ook bij opzettelijker nadenken, zal men hier in paulus minder het vertrouwen op God als het uitkomende punt vinden; maar veelmeer zijn' kloeken moed, zijne tegenwoordigheid van geest, zijne bedaardheid, of iets dergelijks. Dat dit een en ander bij den grooten Apostel ontstond uit het geloof, uit vertrouwen op Gods hem gedane toezegging, staan wij volgaarne toe; maar die toezegging (vs. 23-25) staat

{==360==} {>>pagina-aanduiding<<}
niet in den tekst; zij gaat daaraan vooraf. En wanneer de Redenaar paulus denk- en handelwijze in dit geval hadde aangeprezen als een voorbeeld voor alle Christenen, hoe zij zich in netelige en gevaarlijke omstandigheden, ook omtrent anderen te gedragen hebben, ware hij getrouwer geweest aan zijnen tekst; en zou gelegenheid gehad hebben, om op een verlicht en standvastig vertrouwen op God te wijzen, als eene der bronnen, waaruit zoodanige gemoedsgesteldheid ontstaan kan, en bij paulus werkelijk ontstond. Die op God vertrouwt, hoe gedraagt hij zich in gevaar? Hij verliest nooit den moed; hij is bedaard genoeg, om de middelen tot redding noch voorbij te zien noch te veronachtzamen; hij let op de belangen van anderen; hij ziet God niet voorbij, enz. Dit is in paulus voorbeeld in deze geschiedenis op te merken; dit staat op den voorgrond; dit moest ook in de Leerrede op den voorgrond staan. Onjuist is ook de redenering, bladz. 41: ‘Werkzaamheid moet volstrekt plaats hebben... Zij zijn voorbij, die tijden, waarin de hand des Almagtigen het manna uit den hemel deed regenen, enz. Door middelen werkt thans de Oneindige....’ Want de tijd der wonderen was evenmin, als de tegenwoordige, een tijd, waarin ook zij, die met dat wondervermogen toegerust waren, van hetzelve hulp verwachten mogten dáár, waar eigene krachtsinspanning, eigene werkzaamheid tot het gewenschte doel kon leiden. De ontwikkeling der laatste was altijd Gods bedoeling, en wonderen waren altijd getuigenissen, die men evenmin verwachten als er op rekenen kon. De tegenoverstelling van tijden der wonderen en tijden van werking van God door middelen is verkeerd; de eerste hebben in dien zin nooit bestaan.
De derde Leerrede, over Ruth II, schetst in het gedrag van naömi en ruth een navolgenswaardig voorbeeld (van gedrag) bij de vermindering van uiterlijke welvaart. ‘Op beider gedrag ziende, bemerken wij: dat zij een duidelijk besef hebben van haren toestand (en alzoo niet blindelings verder in het tijdelijke ongeluk vallen) - de handen moedig aan het werk slaan - de meest passende middelen kie-
{==361==} {>>pagina-aanduiding<<}
zen - met volharding in derzelver aanwending voortgaan - zich omtrent anderen wèl gedragen (waarin boas vooral het voorbeeld geeft) - en op de wenken letten, die God haar geeft.’ Elke dezer bijzonderheden wordt in de geschiedenis aangetoond en terstond toegepast; het geheel geeft een aangenaam bewijs, hoe geschikt vele verhalen in het O.V. zijn tot aanprijzing van eene menigte kleine huiselijke en maatschappelijke pligten, met welker voordragt de Leeraar des Christendoms nu en dan gepastelijk die hoogere dingen afwisselt, waarin de verkondiging van christus, den levenden Heer der Gemeente, bestaat.
De vierde en vijfde Leerrede behooren bij elkander, en handelen, volgens Jak. V:13a, de eene over de hooge waarde van het gebed onder lijden, de andere over de wijze, waarop de lijdende zijne smeekingen moet inrigten. Daar die waarde des gebeds onder lijden toch wel eeniglijk zal zijn toe te kennen aan een op de regte wijze ingerigt gebed, zouden misschien ruim zoo goed de beide Leerredenen zijn om te zetten geweest, gelijk de kracht er denkelijk niet bij zou verloren hebben, wanneer deze beide hoofdzaken in ééne en dezelfde Leerrede waren behandeld. De Schrijver had dan wel niet alles kunnen zeggen, wat hij nu gezegd heeft, maar dat behoefde ook niet. Hij weet wel, dat

Le secret d'ennuyer, c'est celui de tout dire. 


Radijs heeft dit geheim wel niet gevonden, maar hij trachte er niet naar te zoeken. Wijdloopigheid is een der voornaamste gebreken in bijna alles, wat hij schrijft; ook zijne Leerredenen worden er door ontsierd. - De waarde dan des gebeds onder lijden vindt hij: in het ontlasten van het beklemde hart; in eene meer ernstige verzameling der gedachten; in de bevestiging des geloofs aan en des vertrouwens op God; in de bewaring van de dankbaarheid jegens Hem; in de bevordering van reinheid des harten; in de stille verwachting der verhooring van het gebed. De vereischten des gebeds onder lijden bestaan daarin, dat men gaarne bidt - het met verstand en hart doet - zijne ver-
{==362==} {>>pagina-aanduiding<<}
langens vooraf ernstig beproeft - in een' stillen, onderworpen geest en met volharding bidt - het reinigende doel des gebeds zoekt te bevorderen - in liefde aan andere lijdenden gedenkt - zich aangaande de waarde der gebeden niet bedriegt. Men ziet uit deze schetsen, dat hier wel wat veel omgehaald wordt. Sommige punten zijn er zelfs wat bij gehaald. Het is alles nuttig, stichtelijk, maar wel wat langwijlig.
Minder gewoon, maar niet minder goed is de zesde Leerrede, waarin, naar Gen. XLI:41, de langzame gang der Voorzienigheid aangewezen en verdedigd wordt. Het eerste deel stelt het langzame van dien gang in jozef's geschiedenis in het licht. Het tweede spoort de redenen na, waarom de Voorzienigheid veelal met langzamen tred haar doel bereikt. Dit ligt in den aard van het Godsbestuur, als gaande vast (d.i. niet, gelijk menschelijke handelingen en voornemens, afhankelijk van uitwendige omstandigheden) en zijnde berekend op een zeer ver verschiet. Ook ons waar belang wordt door dien langzamen tred van het Godsbestuur bevorderd; want aldus wordt onze zedelijke vrijheid bewaard; ons de beste gelegenheid geschonken tot oefening; de waarde der redding vermeerderd, en het dankbaar gevoel verhoogd. De toepassing wekt op tot berusting, geduld, zelfbeproeving, of wij ook zelve den gang der Voorzienigheid vertragen, en het zien op de hope der eeuwigheid. Naar bondigheid van redenering, en vrij zijn van waterachtige, gemoedelijke bladzijden, dunkt ons deze Leerrede eene der beste, zoo niet de allerbeste uit den bundel.
De genezing van den geraakten. Mark. II:1-12, levert, in de zevende Leerrede, stof, om de hooge waarde der vergeving onzer zonden bij God aan te toonen; waartoe eerst de tekst wordt verklaard, daarna de zekerheid aangetoond van onze schuldvergiffenis, vervolgens de waarde dier weldaad aangewezen, als die eene algemeene en dringende behoefte vervult, de vaste waarborg is van Gods onbeperkte vadergunst, en alles in zich bevat, wat ons tot verbetering en gelukzaligheid kan leiden, dewijl zonder

{==363==} {>>pagina-aanduiding<<}
haar ware verbetering onmogelijk is, die weldaad ons van het kwade afschrikt, eene krachtige aanmoediging is tot deugd, en gevoelens kweekt van dankbaarheid en wederliefde voor God en christus. Het laatste of toepasselijke gedeelte poogt gevoel van behoefte aan vergiffenis bij God op te wekken; het geloof in jezus te versterken, en dit geloof invloed te doen hebben op onze verbetering en volmaking. Alles ook weder zoo breed en zoo vol, alsof dit de eenige maal ware, dat radijs over dit gedurig voorkomend onderwerp zoude prediken. Bij dit onderwerp vooral, dat zoo menigmalen, b.v. in den Catechismus, bij het Avondmaal enz., op den voorgrond staat, moest men niet alles op eenmaal willen zeggen.
Beter is weder de achtste Leerrede, over de laauwheid in het Christendom, waarbij van den tekst, Openb. III; 14-22, een doelmatig gebruik gemaakt wordt in het schetsen van den aard dier laauwheid; van het gevaarlijke van zulk eene gesteldheid; van de middelen, welke jezus aanwendt, om haar te doen ophouden, en van de heerlijke uitzigten, die de eeuwigheid opent voor allen, bij wie dit gelukt. Deze Leerrede verdient eene loffelijke vermelding, als zijnde geheel en al een kind van den tekst. Hier en daar wordt de afmaning van de zonde en de aansporing tot deugd en godsvrucht wel een weinig een locus communis. Getrouwheid aan de denkbeelden van den tekst heeft den Redenaar hier evenwel doorgaans tegen het gebrek der wijdloopigheid gevrijwaard.
Min of meer in denzelfden smaak is de negende Leerrede aangelegd, welke, volgens Psalm I, de echte godsvrucht schetst in haren aard en weldadigen invloed. Onzes bedunkens echter zijn de denkbeelden van dit korte dichtstuk hier te veel versnipperd. Welgelukzalig is de man, die God vreest. Dit is het hoofddenkbeeld. De waarde dus of de weldadige strekking van een bestaan, als in vs. 1, 2 geschetst wordt, dit is de hoofdzaak. En om dat welgelukzalige te doen uitkomen, stelt de Dichter het lot van den vromen tegenover dat des goddeloozen, en wel bij uiterlijke beproevingen. Hij (t.w. de godvruchtige)

{==364==} {>>pagina-aanduiding<<}
staat daar als een boom, wiens blad niet [ontijdig] afvalt. De storm deert hem niet. Zie het beeld van dien boom meer uitgewerkt Jerem. XVII:8. Voor die stormen des levens echter stuift de goddelooze weg als kaf. Dat hier van uiterlijke beproevingen de rede is, schijnt ook te blijken uit vs. 5, waar vromen en goddeloozen voorgesteld worden, als verschijnende in eene vergadering, waar gerigt wordt gehouden. Gelijk de Psalm door radijs behandeld wordt, zijn het alle wel ware en nuttige zaken, die hij er uit afleidt, maar die te zeer in het algemeene zweven, om eenen regt treffenden indruk te weeg te brengen. Nader aan de waarheid, ofschoon ook nog te algemeen, was, onzes inziens, swart, die, in zijne Leerredenen (Amst. 1822), het lot der vromen naar dezen Psalm behandelde. Het hier gezegde geeft wenks genoeg, hoe Rec. zou meenen, dat hier dat algemeene te vermijden ware.
De tiende Leerrede heeft ten tekst het bekende gezegde van jezus, Matth. VI:21, en betoogt, dat het voor onze zedelijke gesteldheid allernoodzakelijkst is, onzen hoogsten schat te stellen, niet in de aardsche, maar in de onzigtbare en onvergankelijke dingen. Eerst wordt bepaald, wat het zegge, ons hoogste goed niet in de eerste, maar in de laatste te stellen; in welke ontwikkeling, gelijk uit den aard van het onderwerp volgt, veel voorkomt, dat ook in de eerste Leerrede was behandeld; waarom Rec. ook minder tot het plaatsen dezer beide stukken in denzelfden bundel zou geraden hebben. De noodzakelijkheid voor onze zedelijke gesteldheid van die gehechtheid aan hooger goed, wordt in de tweede plaats beredeneerd. Zij maakt, dat wij uit onszelven steeds geneigd zijn, en met standvastigheid het goede zoeken; dat wij waarlijk moed hebben om naar die verhevenheid te streven, waartoe het Christendom dringt; en dat wij elk oogenblik gebruiken, om aan onze roeping getrouw te zijn. De toepassing is gewijd aan zelfbeproeving, opwekking en besturing. Behalve het vroeger gezegde van breedsprakigheid en algemeenheid, hebben wij op dit stuk geene aanmerking.

{==365==} {>>pagina-aanduiding<<}

De hooge verdienste, welke jezus christus zich, ten opzigte van ons bestaan na den dood, verworven heeft, wordt, naar 2 Tim. I:10b, aangewezen in de elfde Leerrede. Kort, duidelijk en genoegzaam is de verklaring van den tekst; waarna wordt ontwikkeld, dat eenmaal door jezus leven uit den dood rijst; - dat dat leven geheellijk onze verlangens bevredigt; - dat het uitzigt daarop ontwijfelbaar zeker is. Uit de opgave van het tweede dezer punten zou men niet ligt raden, dat het bestaat in de aanwijzing, dat het leven der toekomst eene voortduring is van ons bestaan, met volle zelfbewustheid, waarin wij veel sneller tot hoogere volmaaktheid opklimmen, en eens ondenkbare zaligheid genieten zullen. Dat veel hier in Bijbelsche leenspreuken gezegd wordt, spreekt wel van zelf; van gissingen naar hetgeen niet is geöpenbaard onthoudt zich wijselijk de Redenaar; de opgave echter van dit punt, deed min of meer de aanwijzing verwachten, dat hetgeen wij van het leven der onverderfelijkheid weten volkomen toereikend is voor ons geloof en onze verwachting. Ongaarne misten wij dit, omdat juist het genoegzame der ons door jezus gegevene ontdekkingen in dezen de eigenlijke waarde van des Verlossers verdiensten in dezen uitmaakt. De zekerheid der uitzigten wordt bewezen door de aanwijzing, dat jezus het met zekerheid weten kon, het naar waarheid heeft geöpenbaard, en het in zijn heerlijk einde bevestigd. De tweede dezer drie stellingen is eigenlijk voor geen betoog vatbaar; want wat de Redenaar zegt van het onbevlekte, waarheidlievende karakter onzes Heeren, van de toestemming van ons verstand en gevoel, dit is eigenlijk na het vroeger gezegde overtollig, en ware een woord hierover aan het begin van het betoog, naar onze meening, ruim
zoo goed op zijne plaats geweest. De invloed van het overdachte wordt aangewezen als te moeten bestaan op ons geloof, op onze heiliging, en op onze vertroosting.
In de twaalfde Leerrede doet radijs in paulus, Hand. XXVI:29, de ware grootheid opmerken, tot welke het Christendom opvoert; wijzende daartoe op den man, die in banden en boeijen zich nog gelukkiger gevoelt, dan

{==366==} {>>pagina-aanduiding<<}
de magtigen der aarde; die, zonder hen te vreezen, onverschrokken voor de waarheid uitkomt; die, bij al het gevoel zijner hoogere waarde, evenwel eene bescheidene nederigheid bewaart; en die omtrent allen de hartelijkste welwillendheid aan den dag legt. Hij doet vervolgens daarin zijne hoorders de hooge voortreffelijkheid van het Christendom erkennen; wekt hen op, om zich geheel naar hetzelve te vormen; spoort hen aan, om ook bij anderen deszelfs invloed te bevorderen; en vermaant, om zulks te doen met de hulp van God.
De laatste Leerrede, eindelijk, over Joh. VI:68, betoogt, dat de bewustheid van alles in jezus te vinden, hetgeen tot het eeuwige leven noodig is, een der beste middelen is, om ons voor afval van Hem te bewaren, en dient tot inzegening van nieuwe lidmaten, waaronder een kind van radijs zelven. Hare plaatsing in dezen bundel was behoefte voor zijn vaderhart. Met dubbele belangstelling zal dus dit stuk opgesteld en gehoord zijn.
Behalve enkele in dit verslag opgenomene bedenkingen op eenige bijzonderheden in eene en andere dezer Leerredenen, heeft de lezer kunnen ontwaren, dat wij vooral zekere wijdloopigheid op dezelve aanmerken, die zich daarin reeds laat bespeuren, dat radijs nergens, of bijna nergens, in korte en puntige woorden de verdeeling van zijn stuk opgeeft. En dit wil, even als het thema zelf, wel zoo kort mogelijk zijn. Ook heeft, gelijk wij reeds opmerkten, het meerendeel dezer Leerredenen het voorkomen; alsof de vrees, van nooit meer in de gelegenheid te komen, om over deze onderwerpen tot de Christelijke gemeente te zullen kunnen spreken, den Redenaar aanspoorde, om toch niets te vergeten, wat hij nu konde zeggen; waarvan bij Godsdienstleeraars, die wekelijks optreden, het natuurlijke gevolg moet zijn, dat zij gedurig hetzelfde zeggen, en niet buiten algemeenheden kunnen blijven. Eene duidelijke proeve dezer breedsprakigheid leveren onder anderen de meeste inleidingen in dezen bundel, die doorgaans van zeer verre komen. Wij zullen het met een paar voorbeelden bewijzen.

{==367==} {>>pagina-aanduiding<<}

De eerste Leerrede begint: ‘Een zonderling wezen is de mensch..... Hij staat tusschen dit en een hooger leven.... Hoe moet hij het leven voor beiden vereenigen?... Wat zegt het Christendom?.... Dat is dikwijls verkeerd begrepen.’ En nu nog de verklaring van den tekst.
De zesde: ‘Verhevene gedachten vervullen ons bij de beschouwing der natuur.... De morgen.... de avond.... Wij aanbidden Gods grootheid en liefde.... Wij vinden Hem in den Bijbel nog beminnelijker..... Wij kunnen op Hem vertrouwen.... Dat doen wij niet altijd.... Hoe komt dat?... Ook om den dikwijls langzamen gang van zijn bestuur.’ Welk een omslag! De inleidingen zijn juist wel geene afleidingen, maar missen toch dat treffende en verrassende, waardoor dit gedeelte der rede voor het onderwerp moet innemen, en den hoorder (nu ook den lezer) stemmen tot aandacht en belangstelling. Het is hier eene bedaarde, algemeene redenering, om, gelijk men zegt, aan den gang te komen.
Een natuurlijk gevolg van het vele omhalen moet herhalen zijn. Dezelfde denkbeelden komen dan ook meermalen terug, zelfs dezelfde bijkomende uitdrukkingen, zoo als ‘vaste gewelven des hemels’ en andere. Zulke opgeschikte termen, als wij daar ééne aanhaalden, komen ook al te veelvuldig voor, en verraden eene opgepronktheid van stijl, die vaak aan het gezwollene grenst. Wij willen ééne zinsnede afschrijven: ‘En zou dan de mensch, die in Gods jubelende schepping vaak, zoo eenzaam en zoo verlaten, ronddwaalt, en het genot van dat alles, hetwelk over anderen wel eens in volle stroomen wordt uitgestort, te dikwijls moet missen; zou hij, in dagen, waarin zich het hart van rondsomme bekneld gevoelt, en zijn hoofd zich buigt voor den losbarstenden storm, niet opwaarts zien tot Hem, die den vermoeiden kracht geeft, en van zijnen vrede in den geschokten boezem uitstort?’ (Bladz. 46.)
Deze wijze van uitdrukking geeft ook ligtelijk aanleiding tot duisterheden, als: ‘Ach! wat ware het, indien op gindsche lichtende banen (dat zal moeten zijn: boven de starren) geen Wezen wandelde,’ enz. (Bladz. 27.) En:

{==368==} {>>pagina-aanduiding<<}
‘Wat zijn wij, bij Hem vergeleken, die daar wandelt op gindsche, onmetelijke hoogten, en onder wiens treden de tallooze wereldbollen hunnen wentelenden loop volbrengen?’ Wat zijn die onmetelijke hoogten? (Bladz. 33.)
Zulke gemaakte, soi-disant sierlijke woorden, eene soort van Kraftsprache, gelijk: ‘Hoe was het u, toen gij op dit benedenrond traadt?’ (bladz. 7), hetgeen men eenvoudiger noemt: ‘ter wereld kwaamt,’ behooren geene Leerrede te ontsieren, die algemeen moet begrepen worden, en waarvan de indruk verloren gaat, wanneer de toehoorder te veel op den zin van enkele uitdrukkingen moet nadenken.
Onachtzaamheden, zoo als: ‘Doet u de vraag: indien eens het aardsche u ontzonk, hebt gij dan betere schatten,’ enz. (bladz. 23), waar de eerste persoon staan moest; ‘treedt der afgetobde ziel binnen,’ (bladz. 88), (binnentreden regeert niet den derden, maar den vierden naamval); - schrijffouten, gelijk Golgotha voor Gethsemane, bladz. 127; - misstellingen, gelijk mistte, bladz. 23; verbrijseld, bladz. 36; ziedaar, (in het meervoud) bladz. 235, vermelden wij slechts met een woord.
Het bovenstaande diene niet tot geringschatting van dezen arbeid. Lof verdient dezelve ten aanzien van gezond verstand, geleidelijke orde, verstandigen ijver en Christelijken geest. Maar dat mag den onpartijdigen beoordeelaar niet blind maken voor wezenlijke gebreken. Die, welke wij aanwezen, zal de kundige Opsteller ons gaarne toegeven. Met de beste wenschen over 's Mans ijverige pogingen eindigen wij dit verslag.





Christelijke Bladen tot bevordering van het Godsrijk, uitgegeven door M.A. Amshoff, Predikant te Groningen. Jaargang 1841. Te Groningen, bij R.J. Schierbeek, Jun. In kl. 8vo. VII en 70 bl. f : - 45.

Dit boekje is, volgens de Voorrede, een vervolg op een ander, dat, vóór een paar jaren, onder den titel van den

{==369==} {>>pagina-aanduiding<<}
Bode van het Godsrijk, door denzelfden Schrijver uitgegeven, maar ons niet onder de oogen gekomen is. Behalve het oogmerk, op den titel uitgedrukt, en door den Heer amshoff nader omschreven, als ‘bijdragen, waardoor liefde in waarheid wordt bevorderd, die de praktijk des levens op den voorgrond plaatsen,’ is het ook nog ten voordeele van ‘eene nuttige inrigting te Groningen, om het Christendom onder de armen en verwaarloosden aldaar te bevorderen,’ aan welke Christelijke, liefderijke oogmerken wij gaarne hulde doen. - Of er in den jaargang 1841, dien de titel vermeldt, nog meer zulke bladen zullen volgen, wordt niet gezegd.
Het eerste stukje, (bl. 1-13) heel belangstelling in elkanders geluk, waarin de Schrijver schijnt te willen, dat, gelijk men in de zamenleving naar elkanders ligchamelijken welstand vraagt, men alzoo ook naar elkanders zedelijken zielswelstand vernemen moest. Zijne meening moge goed, en het moge waar zijn, dat men dikwijls veel nuttiger gesprekken voeren kon, dan zoo menige beuzelpraat der gezelschappen; doch alles heeft zijne maat en zijnen tijd; ‘alle dingen zijn wel oorbaar, maar alle dingen stichten niet’: dat ongeroepen en gezocht zich bemoeijen met eens anders geestelijke belangen zal toch wel in de gewone zamenleving niet aan te raden zijn, zoo men het een niet ongepast door het ander warren, ja het heilige niet ontheiligen, en inderdaad niet meer kwaad dan goed aan de beste zaak doen zal. Laat ons woord en voorbeeld in het algemeen ongezocht, kunsteloos en nederig getuigen van eenen regtschapen Christelijken waarheid- en liefdezin, die achting en liefde voor ons inboezemt, dan zullen toespraken of vermaningen, waar zij in bijzondere gevallen en betrekkingen te pas komen, nut kunnen doen, geen gezochte opgedrongene godsdienstige gesprekken en onderzoekingen.
Waar is de Kerk van Christus? (bl. 14-18) is het opschrift van het tweede, dat hier voorkomt; een kort goed stukje, over luc. XVII:20, 21, ter herinnering, dat het

{==370==} {>>pagina-aanduiding<<}
Koningrijk Gods vooral in het hart en de daden zijnen zetel heeft en zijne weldadige uitwerking betoonen moet.
Hierop volgen twee stukjes uit Dr. h. mullerr's geistliche Erquickstunden, het eene (bl. 19-21) over het volharden in het goede en in het kwade, goed, maar al te kort en oppervlakkig; het andere (bl. 22, 23) over de zwakheid des geloofs, zoete spelingen, maar niet veel zakelijks bevattende.
Iets ter opheldering omtrent het zendelingswezen, (bl. 24-60) naar het Hoogduitsch van a. weibezahn, Predikant te Osnabruck, bevat bekende dingen over dit onderwerp; tot aanprijzing en ten betooge der noodzakelijkheid van hetzelve, hier en daar goede opmerkingen, ofschoon niet zonder repliek. De voorstanders onderscheiden dikwijls niet genoeg, dat iemand voor de zaak zelve, de uitbreiding des Evangelies, goed gezind kan zijn, zonder evenwel de middelen en personen goed te keuren, die daartoe dikwijls aangewend worden, en waarlijk gansch niet op den hoogte van onzen tijd staan, gelijk willebrord, bonifacius en anderen dier vroegere eeuwen, op welke men zich ook hier beroept, hoe gebrekkig ook, nogtans op die van den hunnen stonden, en toen niet anders konden geven. De vraag is niet, wat de Voorzienigheid, die het kwade zelfs ten beste bestuurt, na verloop van jaren en eeuwen hieruit voortbrengen kan, maar wat thans onze verpligting is, opdat naar ons licht en vermogen, onder haren zegen, het beste tot stand gebragt worde. Men leze dus dergelijke stukjes met oordeel des onderscheids!
Eindelijk worden hier (bl. 61-70) gegeven twee liederen uit de Geïstliche Lieder van den ouden Duitschen Dichter paul gerhard, overgebragt door den Heer voget, Predikant te Oostwold, en getiteld: Kruislied en de vermoeide Pelgrim, gelijk ook nog een ander, dat oorspronkelijk schijnt te zijn, genoemd: Avondlied van een' Christen. Zij zijn, ofschoon geen meesterstukken, nogtans redelijk wel, en met stichting te lezen.






{==371==} {>>pagina-aanduiding<<}

Leerredenen van E.A. Borger. Vijfde Druk. II Deelen. Te Leeuwarden, bij G.T.N. Suringar. 1839. In gr. 8vo. Te zamen XXXIV en 568 bl. f 7-20.

Wie mag er in ons Vaderland wel zijn, die den grooten, den eenigen borger niet kent? Maar allen, die hem bij name kennen, kennen zij hem ook bij geschrifte? Kent hem vooral het groote Publiek te dezen genoeg, en meer bepaaldelijk in en door zijne Leerredenen? De voor ons liggende vijfde druk (een hoogst zeldzaam verschijnsel onder ons, inzonderheid met preekbundels) schijnt deze vragen voldoende en ten genoegen van Vaderland en Christendom te beantwoorden. Maar, er is ongeveer een vijfde eener Eeuw verloopen, dat borger het genadeloon eens waren en warmen Christens verwierf en dit aardsche met het hemelsche Vaderland verwisselde. Een nieuw Geslacht, dat goeddeels borger nog wel slechts van hooren zeggen kent, kwam intusschen tot jaren van onderscheid en kennisse; en - zou de vrome gewoonte onzer Vaderen, om den dag met God en zijn Woord te beginnen, wel zóó algemeen nog in onze Huisgezinnen heerschende zijn? Wij wenschen het. Immers acht uren aan den slaap en twaalf aan beroepspligt gewijd (men ziet wij maken geene onbeleefde onderstelling) laten nog een viertal uren over voor uitspanning en gezellig verkeer: en zou daarvan niet één enkel kunnen en behooren afgezonderd te worden voor God en Zijne dienst? En wie dan, aan oudvaderlijke zeden getrouw, den Bijbel, als hoofdzaak, gaarne afwisselt met eenige andere stichtelijke lectuur, dien kan, onder vele, nevens den onschatbaren Bijbel voor de Jeugd en de meesterlijke Leerredenen van onzen, nu ook in zijne ruste ingeganen van der palm, deze nieuwe, keurige uitgave van borger's uitmuntende Preken, in 1821 voor de eerste maal, onder de verzorging van eerstgenoemden, met eene lezenswaardige Voorrede, (hier almede te vinden) uitgegeven, wel niet anders dan uiterst welkom zijn. Borger leve, en herleve dan bij
voortduring, in het dankbaar aan-
{==372==} {>>pagina-aanduiding<<}
denken ook van onze jeugdige Landgenooten, die hier den Man tevens naar het uitwendige, in een welgetroffen Afbeeldsel, aanschouwen! En zoo wekke dan die Voortreffelijke, onder Gods zegen, ook na zijn vroegtijdig verscheiden, nog velen, zeer velen op tot Christelijke waardering van het Eene noodige voor Tijd en Eeuwigheid!








Griekenland en Europisch Turkije, volgens de nieuwste ontdekkingen. Een Werk ter bevordering der kennis van Landen en Volken, en van derzelver voortbrengsels en handel. Door N.G. van Kampen. Met Platen. Te Haarlem, bij de Erven F. Bohn. 1837. In gr. 8vo. XVI en 410 bl. f 4-40.


Europisch Rusland en deszelfs bewoners, (met Wallachije en Moldavië) volgens de nieuwste ontdekkingen. Een Werk enz. (als boven.) Door N.G. van Kampen. Met Platen. Te Haarlem, bij de Erven F. Bohn. 1838. In gr. 8vo. XIV en 388 bl. f 3-90.

Toevallige omstandigheden, voor het Publiek van geen belang, hebben de aankondiging van deze gedeelten der rijke wetenschappelijke nalatenschap van den werkzamen en onvergetelijken van kampen vertraagd, en het zou bijna overtollig zijn daarop thans nog terug te komen, indien het boven allen twijfel verheven ware, dat, gelijk men billijk had mogen verwachten, de boven vermelde werken zich in zoo vele handen bevonden, als waarin zij onder ons behoorden te wezen.
Het is waar, de voor ons liggende Deelen maken slechts een vierde of vijfde gedeelte der beschrijving van Europa uit, welke de ijverige Hoogleeraar, na die van andere werelddeelen, ten vervolge op zimmerman, afgewerkt te hebben, zich ter taak had voorgesteld, en wier voltooijing de dood hem heeft belet; dan, daar elk Deel afzonderlijk, en onder aparten titel, verkrijgbaar is, kan de onvolledigheid niemand, zelfs al is hij nog geen bezitter der vo-
{==373==} {>>pagina-aanduiding<<}
rigen, afschrikken van het verrijken zijner boekverzameling met deze resultaten van veeljarige nasporingen en grondige studie.
Hoogst gewigtig, ja voor velen onmisbaar, is toch, bovendien, de kennis der Landen en Volken, welke hier, uit onderscheidene oogpunten, beknopt maar bondig, en op de meest onderhoudende wijze tevens, worden beschouwd. Het aan de slavernij ontworsteld en uit zijne asch verrezen, ofschoon nog zwakke Griekenland; het ten val neigend, als door de genade en de onderlinge ijverzucht der Christen-Mogendheden nog voortkwijnende Turksche Rijk; het kolossale Rusland, vóór weinig meer dan eene eeuw nog zoo luttel geteld, thans, vooral door het trotsche Albion, zoo zeer gevreesd: deze Landen en hunne bewoners mogen aan niemand in de bijzonderheden onbekend blijven, die op kennis en beschaving eenige aanspraak maakt, die wetenschappelijke of uitgebreide handelbelangen wenscht te bevorderen, of zelfs die alleen, met eenige vrucht, den loop der wereldgebeurtenissen dagelijks verlangt na te gaan.
Even als in zijne vroegere werken van dezen aard, heeft van kampen uit de beste oudere en nieuwere, doorgaans aangewezene bronnen, met den geest des onderscheids, en niet zelden met oordeelkundige wederlegging van anderer meening, geput; de natuurlijke gesteldheid der verschillende gewesten uitvoerig beschreven; hunne voortbrengsels opgesomd; den aard en staat hunner handelbetrekkingen doen kennen; hunne bewoners, ook in zeden en gebruiken, geschetst; hunnen regeringsvorm gekenmerkt, en met dit alles een beknopt overzigt hunner vroegere en latere geschiedenis verbonden; terwijl eene goede uitvoering, fraaije platen, en eene naauwkeurige kaart van Europisch Rusland, de waarde dezer boekdeelen verhoogen. - Meer dan deze herinnering, aan den nagenoeg laatsten arbeid van eene zoo algemeen geachte hand, oordeelen wij overtollig; zij moge strekken, om diegenen, welke zich dien nog niet aangeschaft hebben, dit hun verzuim te doen herstellen, waardoor de Uitgevers gewis te meer zullen

{==374==} {>>pagina-aanduiding<<}
worden aangemoedigd, om - gelijk Ref. wenscht dat door hen zal voorgenomen en welligt reeds beproefd zijn - de beschrijving van Europa, wier voltooijing den geleerden ondernemer niet vergund mogt wezen, door eene andere bevoegde hand te doen afwerken; gelijk zij daarin ten opzigte der Levens van beroemde Nederlanders aanvankelijk hoogst gelukkig zijn geslaagd.






Leven van den Zeeschilder J.C. Schotel, Ridder der Orde van den Nederl. Leeuw, enz. Door G.D.J. Schotel, Phil. Theor. Mag. Litt. Hum. Doctor enz., Predikant der Hervormde Gemeente te Lage Zwaluwe. Met het Portret. Te Haarlem, bij V. Loosjes. 1840. In gr. 8vo. 173 bl. f 2-20.

Stortte de doodsmare van den beroemden schotel de geheele kunstwereld in rouw; zag Pictura aan haren diadeem eene schoone parel ontvallen: het deed echter, bij al den weedom, dien de kunst hierdoor ondervond, het kunstgevoel regt goed, dat men van alle kanten er op uit was, om de nagedachtenis van den verdienstelijken man op waardige wijze te vereeren. Welkom waren ons de zangen der Dichters, welkom de offers, in proza en poëzij, door zoo vele vrienden van den afgestorvene, op het altaar der erkentenis en der hulde, gebragt. Eere hebbe Dordrechts burgerij, die den in het schildervak zoo beroemden Meester een gedenkteeken oprigtte! waardoor belangstelling, vriendschap, vaderlandsliefde en kunstzin toonden, dat zij verdiensten wisten te vereeren en talenten op prijs te stellen.
In de rij der bijdragen, tot lof van onzen Schilder prijkende, mag de voor ons liggende Levensschets, als eene zeer bevallige en belangrijke, genoemd worden, daar wij uit dezelve niet alleen schotel's opvoeding en aanleg, de ontwikkeling van zijn kunstgenie, de hooge waarde zijner kunstvoortbrengselen leeren kennen; maar hem als mensch en kunstenaar naar het leven daarin afgemaald zien.

{==375==} {>>pagina-aanduiding<<}

Wij willen van den inhoud, den aard en de belangrijkheid van dit schriftelijke gedenkteeken eenige mededeeling doen.
Van schotel's opvoeding en kunstopleiding vinden wij hier vele bijzonderheden; en het wordt ons kennelijk, dat de zee en hare natuurtooneelen reeds vroeg diepen indruk in de ziel van schotel gemaakt hebben. Lezenswaardig is, wat deswege door zijnen Levensbeschrijver berigt wordt; terwijl het bestuderen der Natuur, zoowel bij kalmte en stilte als bij storm en orkaan, zijne bezigheid uitmaakte. Ook voor den jeugdigen Schilder zijn hier wenken, die hij wel mag ter harte nemen: nimmer ware schotel geworden, dien hij was, indien hij de Natuur niet zoo in hare schuilhoeken bespied en, als 't ware, haar op de daad betrapt had. Zij moest de leidsvrouw des kunstenaars blijven; aan hare hand zal hij nimmer het spoor der waarheid en der schoonheid bijster raken. Schotel ‘bezocht de binnenlandsche vaarwateren, welke hij grondig leerde kennen, en waagde zich op de Noord- en Zuiderzee; soms werd hij door een' hevigen storm overvallen, dien hij met ongeloofelijke krachtsinspanning en voorbeeldelooze volharding doorstond, en meermalen stak hij, tot verbazing van bevarene schippers, bij noodweer van wal, en tartte den dreigenden orkaan.’ Steeds had hij studieboek en potlood in de hand, en schetste beeldjes, watergezigten en schepen; en dat zijne verbeelding, van zijne jeugd af, zich steeds op deze natuurtooneelen en voorwerpen rigtte, wordt ons bl. 13 van de Levensschets zeer naïf medegedeeld. ‘De tafellakens,’ leest men daar, ‘servetten, glazen, boeken, ja de muren der vaderlijke woning droegen blijken van zijnen ijver. Des zondags schrapte hij den honderdmaal herlezen storm op het meer van Tiberias, de schipbreuk van paulus of de overboordwerping van jona in zijn kerkboek, en nimmer vond men hem aan het ontbijt, den middag- of avonddisch, zonder potlood of
boeken.’
Het is bekend, dat de vader van onzen zoo verdienstelijken Zeeschilder eene bloeijende garenfabriek had en een' uitgebreiden binnen- en buitenlandschen handel dreef. De

{==376==} {>>pagina-aanduiding<<}
overheersching van napoleon was ook voor dit middel van bestaan allernoodlottigst; en hoezeer onze schotel zich meer op den binnenlandschen handel begon toe te leggen, opende dit echter die uitzigten niet, welke hij voor zich en zijn gezin verlangde. Met meer ijver legde hij zich dus op de Teekenkunst toe, en verwierf hierdoor eenen waardigen naam, die echter aanmerkelijk in eere steeg, toen hij in 1817 zich als Kunstschilder bekend maakte; en hier worden wij, als 't ware, aan den ingang gebragt dier schitterende galerij van kunstwerken, die door alle tijden heen den roem van schotel en van zijn kunsttalent verhoogen zal.
Nu wordt door den Zoon opgegeven en beschreven de reeks van door zijnen Vader voor particulieren, voor verzamelaars, voor koninklijke kabinetten en Musea geschilderde en zoo vaak tentoongestelde kunstwerken; terwijl het oordeel over derzelver kunstwaarde, zoo als die in binnen- en buitenlandsche geschriften en in bijzondere brieven wordt aangetroffen, hierbij gevoegd is; welk een en ander den vereerder der kunst met een aangenaam gevoel vervult, daar hij den vreemdeling, zoo noode geneigd, in kunst, in taal- en letterkunde, de verdiensten van den Nederlander te erkennen, hier gedrongen ziet, om, voor het oog der geheele kunstwereld, eenen man te huldigen, wiens kunst hem tot den eersten Zeeschilder, van Europa misschien, verhief.
Zoowel om in dit Tijdschrift die getuigenissen van schotel's roem te bewaren, als om de achting voor hem en zijn talent te verlevendigen, dienen de volgende. Zij zetten niet minder eene hooge waarde bij aan de Levensschets.
Voor Lord peel eene schilderij geschilderd hebbende, schreef deze aan den Heer john smith te Londen: ‘Vous aurez la bonte de faire savoir à Monsieur schotel, que son tableau m'a fait le plus grand plaisir, et que je le placerai dans mon gallerie à coté des tableaux de van de velde, auxquels je le trouve en nul cas inférieur.’ Het Kunstblatt (No. 15, 19 Febr. 1827) het zich over

{==377==} {>>pagina-aanduiding<<}
eenige door schotel vervaardigde schilderijen dus uit: ‘In Seestücken ist Hr. schotel von Dordrecht vielleicht der erste der jetzt lebenden Künstler von Europa, wenigstens wen man unsere w. van de velde und bakhuyzen für unübertroffen in diesem Fache hält. Er nähert sich diesen beyden, und hat dann noch etwas eigenthümliches. Seine Lüfte sind voll Bewegung, sein Wasser ist klar und durchscheinend,’ enz. en verder: ‘Seine Stürme sind eben so vortreftlich als eine (l. seine) stillen Gewässer: in der ersten ist er bakhuyzen, in der zweyten van de velde;’ terwijl, ofschoon de kunst van schotel in Frankrijk niet dien bijval vond, welke haar in Engeland mogt te beurt vallen, de Revue universelle, 4e annee, Tom. II. Livrais. VI. pag. 192 het volgende van zijne kunstvoortbrengselen zegt: ‘Schotel compose grandement, ou plutôt il se contente de faire poser la nature devant lui. - Schotel connait la mer, et il ne s'affuble pas de ces incidens impossibles, dont beaucoup de peintres de marines l'enrichissent. Les mouvements de ses navires sont surtout bien en harmonie avec les eaux, qui les soutiennent,’ enz. Voorzeker, bij zulke lofspraken herinnert men zich uit de geschiedenis der kunst de tijden, toen Koningen en Vorsten de werkplaatsen der Schilders bezochten; en staan wij dan verbaasd
over de eere, die een leonard da vinci, rafaël, titiaan en anderen te beurt viel, de Nederlandsche Schilder mag ook niet minder in onzen tijd in dien lof en die eere deelen, en wij gevoelen ons trotsch, eenen schotel te hebben mogen bezitten, wiens atelier zoowel door den hofstoet eener koninklijke Vorstin als door andere aanzienlijken en grooten is bezocht geworden; terwijl de belangstelling van Keizers en Koningen in zijn werk, de vereeringen, die zij hem aanboden, de onderscheidingen, waarmede zij hem begiftigden, het bewijs opleveren, hoezeer zijn schildertalent de wereld door bekend en beroemd was.
Ref. heeft de Levensschets van den Zeeschilder schotel, waarin van zijne kunstwerken tevens zulk een uitvoerig verslag gegeven wordt, met genoegen gelezen. Hij be-
{==378==} {>>pagina-aanduiding<<}
dankt den verdienstelijken Zoon des beroemden Vaders, dat hij zelf de pen heeft opgenomen, om aan het verlangen van kundige mannen en dat zijner betrekkingen te dezen gehoor te geven. Door de belangelooze hulpvaardigheid van kunstvrienden ondersteund, en voorgelicht door des Schrijvers Broeder, den Zeeschilder p.j. schotel, kon het werk wel in geene betere handen gesteld zijn; en de geleerde Levensbeschrijver heeft een en ander in een' zeer onderhoudenden en levendigen stijl beschreven, die van zijnen smaak en zijne belezenheid nieuwe proeven opleveren. Hij heeft zijn werk gekruid, met aanhalingen uit vroegere en latere Schrijvers in hetzelve op te nemen, waardoor hij eene aangename kleur aan zijne schets gegeven heeft.
Van al de door schotel geschilderde tafereelen, 214 in getal, wordt in den tekst melding gemaakt; het getal teekeningen, sedert 1807 of 1808 vervaardigd, bedraagt 274; en van die, welke door hem in de laatste jaren verkocht zijn, vindt men zoo wel vermelding, als van de zoodanige, welke op eenige Catalogen voorkomen.
Ref. meent, dat overal, waar de naam during voorkomt, deze duuring jr. zijn moet. Bl. 96 staat mulders, moet zijn milders; verder schenkel voor schinkel. Overigens zijn sommige misstellingen in namen enz. door den Schrijver zelven in de Bijvoegsels en Verbeteringen aangewezen. De correctie kon wel naauwkeuriger zijn.
De vereerders en hoogschatters van schotel schaffen zich dit schriftelijke gedenkteeken van 's mans roem aan! Het prijkt met een vrij wel gelijkend portret en fac simile. Het geheel is eene waardige bijdrage voor de kunst, en tevens, van de zijde des Levensbeschrijvers, een edel en loffelijk bewijs, wat ‘het hertegevoel heeft ten papiere gebragt.’
De kunst bloeije! De verliezen, die zij in eenen schotel, nuyen, van os en anderen leed, worden waardiglijk hersteld; en waarheid en oorspronkelijkheid blijven steeds het kenmerk der Nederlandsche Schilderschool!



{==379==} {>>pagina-aanduiding<<}

Chronologische Tabel der Algemeene Geschiedenis, vervaardigd door den Schrijver der Geographisch-Historisch Statistieke Tabel van Nederland. Te Groningen, bij P. van Zweeden. 1839 en 1840. Drie vellen. f 1-25.

Deze Tijdtafel der Algemeene Geschiedenis bestaat uit drie bladen, volgens de hoofdafdeelingen waarin men deze gewoonlijk splitst: in A. Oude Geschiedenis, of: van de Schepping der Wereld tot den ondergang van het Westersch Romeinsche Keizerrijk; B. Middel-Geschiedenis, of: van den val van het Westersch Romeinsche Keizerrijk tot aan de ontdekking der Nieuwe Wereld, en C. Nieuwe Geschiedenis, of: van de ontdekking van Amerika tot op den tegenwoordigen tijd.
Wij vinden deze verdeeling gepaster dan de oude, waarin men de hoofdafscheiding der Algemeene Geschiedenis bij de geboorte van christus bepaalde, en dus slechts twee hoofdafdeelingen verkreeg. Wat de tijdrekening aangaat, die is in eeuwen en jaren vóór en na de geboorte van den Zaligmaker, hetgeen ons voorkomt beter te zijn dan die, tellende van de Schepping der Wereld tot vóór deze laatste groote gebeurtenis. De verdeeling is in doorgaande regte kolommen, en niet die met rivieren, die soms in elkander vloeijen, zoo als de Fransche Cours des temps, of met kolommen, die zulks eveneens doen, zoo als bij het Tableau Synchrons logique van somerhausen te Brussel; wij vinden echter deze beide laatste verdeelingen aanschouwelijker, en geschikter, om den aanwas, de vermindering en den ondergang der onderscheidene Rijken en Staten aan te duiden. De oude Geschiedenis is in drie hoofdafdeelingen, Europa, Azië en Afrika, en in acht onderafdeelingen verdeeld, bestaande uit Grieken, Romeinen, Israëliten, Assyriërs, Perzen, Egyptenaren, Karthagers, en beroemde mannen, ontdekkingen, uitvindingen enz. Die van de Middel-Geschiedenis bevat tien kolommen; het Byzantijnsche Rijk, Spanje en Portugal, Italië, Frankrijk, Duitschland, Grootbrittanje, de Nederlanden, Azië, Afrika, en beroemde mannen enz. Die van de Nieuwe Geschiedenis heeft elf kolommen; Frankrijk, Duitschland, Italië, Spanje en
Portugal, Grootbrittanje, Rusland, Denemarken, Zweden en Noorwegen, Nederland, Turkije, Azië, Afrika en Amerika, beroemde mannen enz.

{==380==} {>>pagina-aanduiding<<}

Deze Tijdtafel is vooral uitvoerig, wat de Geschiedenis van ons Vaderland betreft, en bevat in een kort bestek vele daadzaken. De voorstelling der gebeurtenissen en derzelver tijdrekenkundige orde in de Oude Geschiedenis is de gewone. De rubriek van beroemde mannen, ontdekkingen en uitvindingen, is vrij volledig. Wij hebben over het algemeen weinig misstellingen en drukfouten ontdekt, onder de laatste waarvan wij meenen te moeten stellen, dat minos, in plaats van menes, als stichter van het Egyptische Rijk genoemd wordt. Onze onkunde hierin erkennende, vragen wij wat Bustrophedon-schrift is? In de 19de eeuw zouden wij de lijst van beroemde mannen wel wat talrijker hebben gewenscht, en op het einde van de Geschiedenis van Nederland vonden wij eene zonderlinge uitdrukking: ‘de Prins van Oranje, die in den naam van willem II den troon beklimt;’ dit moet zeker zijn onder den naam enz. Voor het overige vinden wij hier alle eigennamen, anders gewoonlijk met ph, met eene f gespeld, hetgeen in onze taal iets vreemds en ongewoons is. De uitvoering is net, en de letter, hoewel klein, duidelijk; zij doen den Uitgever eer aan, wien wij een ruim debiet van deze Tabel toewenschen, als zijnde zij zeer geschikt voor de Scholen en voor alle jeugdige beoefenaars der Geschiedenis.






Mnemotechnie, of Proeve eener Geheugenisleer. Door G. ten Brummeler, Wz., Onderwijzer der Wiskunde. Te 's Gravenhage, bij J.P. Beekman, Hz. 1841. In gr. 8vo. 127 bl. f 1-50.

Over het geheel verklaart Rec. openhartig, dat hij geen vriend van Mnemotechnie is. Hij zou dus schijnen kunnen een bevooroordeeld en minder bevoegd beoordeelaar van deze Proeve te zijn. Evenwel blijft hij, bij een herhaald onderzoek der zaak, twijfelen, of deze bijzondere kunstgrepen tot te gemoet koming van het geheugen niet velerlei nadeel hebben; vooreerst, doordien zij aanleiding geven kunnen tot lastige, voor den werkelijk wetenschappelijk kundigen belagchelijke, pralerij van weetnieten, vulgi stupore facti nobiles; ten andere, omdat bij de gebeurtenissen en zaken, die men zich in 't hoofd wil prenten, gedurig de phrasen voor de verbeelding terugkomen, die, dikwerf gedrongen

{==381==} {>>pagina-aanduiding<<}
en flaauw van beteekenis, voor de wetenschappelijke en ernstige behandeling van zaken een charade of kinderspel in de plaats stellen. Niet dat hij geheugenwerk klein zou achten; men herhaalt het helaas! dikwerf nog, hoezeer het onzin is, dat goed geheugen in eene omgekeerde rede staat tot vernuft en oordeel. Neen, men noeme ons den waarlijk grooten man, in welk vak van menschelijke kennis ook, die een onvast en ontrouw geheugen bezat! Maar er is eene mnemotechnie, die uit den aard der zaken zelve is afgeleid, die op het verband der begrippen berust, en die elk zichzelve eigen kan maken, al kan hij dezelve ook niet aan anderen mededeelen; zij is toch ook alleen voor eigen gebruik, een waar levensgeheim, dat met alle onze individuéle begrippen, gevoelens en kundigheden ineengevlochten is, en door den bezitter zelve nog meer gebruikt dan wel begrepen wordt. Wil men echter hetgeen men in boeken na kan slaan, waartoe jaargetallen en datums behooren, gelijk sommige getallen in de wiskundige wetenschappen (b.v. het getal π), ook zonder die boeken in zijn hoofd prenten, dan kan men die bijzondere hulpmiddelen bezigen; en wij moeten erkennen, dat de methode van onzen Schrijver ons te dien einde aanbevelenswaardig voorkomt, als in eenvondigheid ver uitmuntende boven die van de montry en aimé paris. Wij gelooven daarom ook, dat er van deze methode eenige partij te trekken is, en bevelen het werkje der overweging van allen aan, die aan deze Mnemotechnie voor hunne studiën behoefte hebben. Voor 't overige moeten wij herhalen, dat deze behoefte beperkt is; dat, hetgeen men zich in duizend gevallen behoort te herinneren, een à peu près is, 't geen men bij grondige studie niet vergeten kan, daar het eene factum het andere helpt, en het verband der geschiedenis b.v.
door grondig kennen van dezelve ons dadelijk contemporaire personen en zaken voor den geest brengt, die ons niet toestaan ons veel te vergissen. Wil men daarentegen hetgeen het natuurlijk geheugen niet vatten kan, hetgeen eigenlijk ook alleen geschikt is om geschreven en gelezen te worden, b.v. de hoeveelheid inwoners van verschillende groote steden, in zijn hoofd prenten; wil men weten, hoeveel kubiekmijlen de massa onzer aarde bedraagt, en dergelijke zaken meer, ik gun elk zijn genoegen, mits hij mij maar niet opdringe, dat deze

{==382==} {>>pagina-aanduiding<<}
zaken van buiten te kennen met wetenschappelijke kennis iets gemeen hebbe.

j. van der hoeven.





Geschiedenis der Watergeuzen. Door A.P. van Groningen, Predikant te Ridderkerk. Te Leyden, bij S. en J. Luchtmans. 1840. In gr. 8vo. VI en 487 bl. f 4-50.

Let men op het vele, hetwelk er over de Geschiedenis des Vaderlands in de laatste jaren geschreven is geworden, dan is het eenigzins bevreemdende, dat, sedert wijlen jona willem te water, als Predikant te Vlissingen, in de jaren 1776-1796 de Historie van het Verbond en het Smeekschrift der Nederlandsche Edelen uitgaf, na haar tien jaren te voren te hebben aangekondigd, nog niemand op het denkbeeld is gekomen, om, op gelijke wijze, een monument voor de Watergeuzen op te rigten, die toch waarlijk beschouwd kunnen worden als de werktuigen, van welke de Voorzienigheid zich heeft bediend ter grondvesting van Neêrlands vrijheid en onafhankelijkheid. Houdt men daarentegen in het oog, dat tot het schrijven eener zoodanige bijzondere Geschiedenis, zal zij eenigzins goed zijn, eene uitgebreide boekerij, bij geduld tot naslaan en tijd tot aanteekenen, noodig is, dan zal dit bevreemdende grootendeels ophouden, maar dan zal men zich toch ook verheugen, dat de Heer van groningen, die getoond heeft deze vereischten in genoegzame mate te bezitten, zijne veeljarige nasporingen openlijk heeft willen mededeelen, en alzoo een Vervolg op de Historie van het Verbond der Edelen leveren. Omvat toch die Historie de jaren 1565-1567, de Geschiedenis der Watergeuzen geeft ons de jaren 1568-1572. Bovendien heeft van groningen ook in zijne wijze van behandeling het voorbeeld van te water gevolgd. Na eene Opdragt aan de Heeren Mr. j.g. la lau en c. steenhauer, V.D.M., wier vriendschap hem bij zijnen arbeid ondersteund had, en waarin tevens dank wordt betuigd voor hulpbetoon aan de H.H. en Mrs. p.a. brugmans, s. de wind, h.w. tijdeman en j.t. bodel nyenhuis, begint het werk zelf. Het is gesplitst
in 2 Stukken (waarvan evenwel alleen het laatste een' afzonderlijken titel heeft, bl. 123

{==383==} {>>pagina-aanduiding<<}
en 124 vervangende), beide in ruime mate van Aanteekeningen voorzien en opgesloten door Naschriften.
Het 1ste Stuk heeft ten opschrift: Geschiedenis der Watergeusen. Het bestaat uit de 122 eerste bladzijden, en de aanteekeningen op hetzelve loopen van bl. 365-419. Vóór dat evenwel deze Geschiedenis een' aanvang neemt, heeft men eerst eene Inleiding, bl. 1-14, en dan nog eens algemeene Aanmerkingen, bl. 15-24, ten betooge, dat Neêrlands verlossing eigenlijk het werk was der Voorzienigheid.
De Geschiedenis heeft wederom aandeelen, of liever levert rustpunten, eerst bij de aanstelling van den Heer van lumbres als Admiraal, den 10 Aug. 1570, bl. 25-55; daarna bij het begin van 1571, bl. 55-70; vervolgens bij het einde van dat jaar, bl. 71-88, en eindelijk bij het innemen van den Briel 1 April 1572, bl. 89-105; terwijl de gevolgen dier verovering bl. 106-122 ontwikkeld worden.
Het 2de Stuk is getiteld: bijzondere Levensbeschrijvingen der Watergeuzen, en beslaat bl. 123-364; de aanteekeningen op hetzelve vindt men van bl. 429-487. Op de alphabelische lijst hunner namen, bl. 126-130, vindt men er 98 aangewezen, over welke vervolgens meer of minder uitvoerig gehandeld wordt.
De Aanteekeningen bevatten deels de aanwijzing der Schrijvers, uit welke de aangevoerde bijzonderheden zijn ontleend; deels eene meer uitvoerige ontwikkeling van sommige derzelven.
Het eerste Naschrift, bl. 420-428, behelst eene toetsing en proeve van oplossing der bedenkingen tegen het door hooft aangaande de rijk's bedrijven in den Briel en te Vlissingen gestelde, door Mr. p.a. brugmans, Nos. 34-36, en eene beoordeeling der Narigten van g. van enst koning, wegens de inneming van den Briel, aldaar in No. 41. Het laatste, aan het slot des werks, betreft eene verzameling van eigenhandige brieven van willem I en andere bekende krijgsbevelhebbers, welke ergens bestaat, maar door van groningen te vergeefs gezocht is. De bezitter voldoe aan 's mans beleefd verzoek, en deele hem mede, wat er betreffende de Watergeuzen belangrijks in gevonden wordt.
Rec. kan niet zeggen, dat deze manier van behandeling hem bijzonder bevallen heeft. Zij heeft toch dikwerf aanleiding gegeven tot herhalingen, het genot der lezing eenigzins verbitterd, of deed, ter voorkoming van deze, het

{==384==} {>>pagina-aanduiding<<}
naauw te zamenhangende scheiden, ten einde en voor de Geschiedenis, en voor de Levensbeschrijvingen, en voor de Aanteekeningen toch iets bijzonders te hebben. Bij zulk splitsen is daarenboven een Register onmisbaar, gelijk ook te water aan het slot van zijne Historie gegeven heeft. Hierin evenwel heeft van groningen den Hoogleeraar niet nagevolgd, waardoor zijn arbeid in bruikbaarheid dan ook niet heeft gewonnen. Vermoedelijk heeft hij wel het plan, om, almede in navolging van te water, naderhand nog een stukje met Bijvoegselen en Verbeteringen uit te geven. Rec. hoopt, dat hij alsdan een goed Register ook niet langer zal achterhouden.
Ten einde tot die Bijvoegselen op regt ten minste iets te leveren, en tevens den geëerden Schrijver een bewijs te geven van de naauwkeurigheid, waarmede hij zijnen over het geheel zoo lofwaardigen arbeid heeft nagegaan, laat Rec. hier, uitvoeriger dan men veelal gewoon is, het een en ander volgen van de aanmerkingen, welke hij onder het lezen maakte, en die hij thans den Heere van groningen ter toetsing aanbiedt.
Wij beginnen met eenige personen, die onze aandacht trokken, zonder evenwel alles te willen aanstippen, waarbij wij een teeken gezet hebben.
Peter van berchem wordt bl. 142 slechts in het algemeen aangeduid, en van hem gezegd: ‘Voor het overige blijft berchem ons een onbekend persoon.’ - Hij was de zoon van jacob en anna van ruyven, gehuwd met elisabet resen, dochter van pieter, Secretaris van Tholen, die in 1555, als Lid der Staten, philippus II den eed hielp afnemen. Zijne dochter maria huwde in 1609 met Ridder adriaan van manmaker, destijds Bailjuw van Middelburg, naderhand een der Regters van oldenbarneveld. Zijn zoon jacob was Hofmeester bij Prins maurits.
Willem van blois. - Bl. 152 wordt van hem gezegd, dat het niet zeker is, of hij in den Briel was geboren, dan of hij er slechts in zijne jeugd woonde, en reeds bl. 154 wordt die stad de Stad zijner geboorte genoemd! Hetgeen van groningen overigens ten opzigte van dezen miskenden brave heeft geboekt, heeft ook onze goedkeuring inzonderheid weggedragen. Maar waarom den naam verzwegen van den toenmaligen Middelburgschen Bailjuw, david somer, sedert 1574 Schepen of Raad van die stad, en nog slechts

{==385==} {>>pagina-aanduiding<<}
sedert korten tijd als Bailjuw werkzaam? - De slechten behooren zoo wel gekenmerkt te worden als de goeden, ten minste zoo lang er magthebbenden zijn, die van de hun opgedragene magt zoo schandelijk misbruik maken als genoemde Middelburgsche Bailjuw. - Willem van blois was ‘een Hollandsch Edelman van den echten stempel.’
Gelein bouwensz, bl. 176. - Bl. 427 vraagt van groningen, of hij ook dezelfde kan wezen met guillaume bouvan van Middelburg, die in de, door van enst koning (Letterb. 1840. No. 41) medegedeelde, confessiën voorkomt, als uitgerust hebbende het oorlogschip de Fortune ten dienste van den Prinse van Oranje. Rec. twijfelt hier bijna niet aan, en hij vermoedt daarenboven, dat deze gelein dezelfde is met gelein jolyt, koopman te Middelburg, betrokken in den aanslag van haeck in 1567, beschuldigd van met een pistool in de hand zelfs den Bailjuw gedwongen te hebben om te roepen: lang leven de Geuzen! dien ten gevolge den 20 Dec. 1569 gebannen, doch na den overgang van Middelburg wederom derwaarts teruggekeerd, en te dier stede in 1575 Schepen, in 1579 Burgemeester geworden.
Guillaume de grave, bl. 241. - De Schrijver der Gentsche Geschiedenissen, hem noemende, zegt, D. I, bl. 188: ‘Misschien was hij den zoon ofte den broeder van Mr. lieven de grave, die omtrent dezen tijd zomtijds Schepen geweest is.’ - Kan hij dus ook dezelfde zijn met willem lievensz, bl. 258?
Antonis van rijnen, bl. 303, wordt een Overijsselaar genoemd. Gemelde Gentsche Geschiedenissen, D. I, bl. 205, zijn treurig uiteinde vermeldende, zeggen, dat hij zoowel als blommaert van Oudenaarden was, hetgeen te waarschijnlijker is, vermits de verder dáár genoemden allen Vlamingen waren. Zijn naam is daar antone van den rhyne.
Jaques schoonewal, bl. 304, wordt verklaard van Gent afkomstig te zijn geweest. ‘Misschien was zijn geslachtsnaam caron,’ voegt van groningen er bij; dit is echter in het geheel niet meer twijfelachtig. Hij was de vader van den gezant noël de caron, die reeds in 1579 en 1580 Burgemeester was van het Brugsche Vrije; eene betrekking, in welke de carons van schoonewal desgelijks voorkomen in 1533, 1540, 1544, 1548, 1553 en 1556. - De Heerlijkheid of het Huis Schoonewal lag in de nabijheid der Groede in het zoogenoemde Land van Cadzand. Hij was dus ook

{==386==} {>>pagina-aanduiding<<}
geen Gentenaar, maar veeleer een Sluisenaar. - De verrassing van Oudenaarden door jaques blommaert in Sept. 1572 had vooral plaats ten zijnen behoeve. Hij schijnt bij de Geuzen geliefd te zijn geweest.
Van meer belang evenwel, dan dergelijke aanmerkingen ten opzigte van enkele personen, zijn die, welke tegen de voorstelling van enkele hoofdpartijen gemaakt kunnen worden. Een Hooggeleerd beoordeelaar b.v. heeft wel verklaard, dat de Heer van groningen in zijn eerste Naschrift de bedenkingen van Mr. p.a. brugmans op eene, naar zijn oordeel, voldoende wijze heeft opgelost; steller dezes blijft nogtans zwarigheden vinden, welke hij den Heere van groningen gaarne wil mededeelen.
Van groningen neemt aan, dat jacob simonsz. de rijk den 1 April 1572 in den Briel en den 9den daaraanvolgende reeds weer uit Engeland teruggekeerd en te Vlissingen was, welk laatste door Mr. brugmans was beweerd niet mogelijk te zijn. Hij zegt bl. 422: ‘Zoo stel ik mij de zaak voor: de rijk gaat den 2 April naar Engeland onder zeil, brengt daar, met behulp van eloy en bernard, 500 man bijeen, komt, in plaats van in den Briel, op verzoek der vlugtelingen, 9 April, te Vlissingen aan, en ontmoet daar pacieco, die van den opstand der Vlissingers nog niet wist, gelijk uit geheel zijne handelwijze blijkt.’
Bij deze voorstelling staat op den voorgrond: de rijk ging naar Engeland, om hulpbenden te halen. Doch, volgens van groningen zelven, kon hij met dit doel nog den 2den niet afreizen. - De Geuzen waren de Maas ingeloopen met eenen hevigen N.W. wind, die het weer uitzeilen tegenstond, bl. 95.; den 1 April, 's avonds tusschen 8 en 9 ure trokken de Watergeuzen zegepralend den Briel binnen, bl. 98. De nacht werd in ruste doorgebragt, bl. 99. Den 2 April plunderde men de kloosters enz. en laadde de schepen, met geen ander voornemen dan om zoo spoedig mogelijk te vertrekken. Lumey gaf bevel tot de inscheping (dus niet om hulp te halen) bl. 101; maar hooger magt hield de Watergeuzen dáár: de wind verbood hun den aftogt, (en dus ook wel aan de rijk de reize naar Engeland) bl. 102. Nu besloot men de stad te houden, en eerst na dit besluit kwam het aanwerven van hulpbenden te pas. De rijk kan derhalve niet wel vroeger dan den 3den de Maas zijn uitgevaren. Van groningen zegt wel, bl. 424: ‘de reis was noodig en wel

{==387==} {>>pagina-aanduiding<<}
spoedig. Of had men alva's vloot niet voór den Briel te wachten, en werd dan het uitzeilen niet onmogelijk?’ doch dit beteekent in dit geval zeer weinig. De wind verhinderde het uitzeilen op den 2den, en dus moest men wel wachten. Wij willen dus stellen, dat de rijk den 3den vertrok en eene zeer voorspoedige reize maakte. Wat had hij in Engeland te doen? Hooft zegt: ‘twee veroverde schepen te gelde te maaken; 't welk met gevaar vermengt en op geen bot te bestellen was.’ Doch de uitgewekene Middelburger kooplieden marcus en salvador della palma boden hem de hand en verschaften hem zesduizend gulden. Voor deze som werden wapenen en krijgsbehoeften aangekocht. Spoedig was ook een vendel van 500 koppen aangeworven. Dit evenwel kon zoo stil niet toegaan, of het gerucht verspreidde zich door het eiland; het kwam ter ooren der Koningin, en deze deed de rijk voor zich ontbieden. De Hopman waagde het onder hare oogen te komen, en het onderhoud liep af met de verklaring van hare zijde, dat hij wel zou doen met zich ‘naar huis te begeven.’ Nu reisde hij af met drie schepen. - Maar is het nu waarschijnlijk, dat hij, na dit alles, en na het oponthoud op zee ten gevolge van de ontmoeting der Vlissingsche vaartuigen, den 9den reeds te dier stede was? - Rec. betwijfelt het ten sterkste.
Is het uit dien hoofde reeds onwaarschijnlijk, dat de rijk zich bij pacieco's komst op den 9den reeds te Vlissingen bevond, die onwaarschijnlijkheid wordt nog verhoogd door de besluiten, welke te dier stede na den 9den nog genomen werden. Van groningen meent, bl. 422, doch ten onregte, dat de opstand aldaar reeds den 3den was aangevangen. Hij begon den 6den, maar was in stilte voorbereid. Neemt men dit niet aan, dan blijft er veel raadselachtigs. Al zeer spoedig toch daagde er hulp op. Men had bij voorraad te Antwerpen in het geheim krijgsknechten (Walen) aangeworven, en jaques blommaert bragt deze ten getale van 200 binnen. Die hulp was evenwel te gering, en na de gevangenneming van pacieco begon men dit vooral in te zien. Men beraadslaagde dus over hetgeen er te doen stond, en den 11 April reisden de benoemde afgevaardigden in verschillende rigtingen af. Van kuik naar den Briel, om van lumey bijstand te vragen; een der nieuwbenoemde Kapiteinen naar Engeland; een derde naar Graaf lodewijk van Nassau te Rochelle. Maar ‘met lumey was geen schertsen,’

{==388==} {>>pagina-aanduiding<<}
zegt hooft; en zou men nu hem nog om meer volk hebben durven vragen, wanneer men hem op zoodanige wijze reeds 500 strijders ontfutseld had? Zou men, na reeds 700 man ontvangen te hebben, nog niet genoeg hebben gehad voor het oogenblik? De vendels van bernard en eloy kunnen dus nog den 11 April niet te Vlissingen zijn geweest, en het denkbeeld dringt zich dan op, dat de rijk en deze zijne medgezellen door den uit Vlissingen afgezonden jacob de zwijger op zee ontmoet en overgehaald zullen zijn, om den steven naar Vlissingen te wenden, waar zij alsdan niet zeer lang vóór treslong kunnen zijn aangekomen. Hooft zelf verbindt het komen van den laatsten met drie schepen en stijf tweehonderd mannen onder Vlissingsche Hoplieden vliegh en vink als 't ware onmiddellijk aan het komen der drie schepen onder de rijk met vijfhonderd mannen onder bernard en eloy. - ‘Maar (zal men zeggen) hooft verhaalt ook, dat pacieco aan de rijk zijn' zegelring gaf, met de woorden: Heer, ik ben uw gevangen.’ - Ik zal geene poging doen om dit weg te cijferen, en alleenlijk zeggen, dat, mijns inziens, de berigten te dezen wel te vereffenen zijn, indien men slechts let op het door boxhorn geboekte.
Pacieco kwam volgens bor in de h. dagen van Paschen, volgens van meteren op den 3den Paaschdag, en dus in 1572 op den 9 April voor den wal te Vlissingen, zonder nog van het gebeurde te weten, en werd door den Kapitein van een klein, voor de stad op de wacht liggend oorlogschip, tegen wil en dank, binnengebragt. De gemeente riep: ‘Sla dood!’ doch door tusschenkomst van meer bezadigden werd hij in een burgerhuis bij de oude brug gebragt en aldaar vooreerst wèl bewaard. Eerst later werd hem eene plaats in den gevangentoren ingeruimd. Terwijl hij nog in hechtenis zat, en dus in het burgerhuis, bezochten hem de burgers van Deventer, van welke boxhorn spreekt, en niet vóór den 29sten eindigde hij zijn leven. Tjeraarts, menning enz. waren den 27sten reeds aangekomen; treslong was den 20sten aan land gestapt. Men stelle nu, dat de rijk een paar dagen vroeger was aangekomen, en dat de ontmoeting tusschen hem, ‘die goed Spaansch sprak,’ en den Spaanschen krijgsman plaats heeft gehad bij diens overplaatsing naar den gevangentoren en zijne komst te Vlissingen, zoo zullen op dit punt wel alle zwarigheden zijn weggenomen. Hooft bindt zich niet streng aan de volgorde der gebeurtenissen,

{==389==} {>>pagina-aanduiding<<}
want hij vermeldt van kuik's aankomst in den Briel op den 13den vóór dat hij van de rijk's vertrek op den 3den spreekt, en duidt den tijd van het laatste alleenlijk aan met de woorden, ‘binnen wijle.’
Van groningen laat intusschen niet alleen de rijk, maar ook van kuik verbazend snel reizen. Bl. 107 zegt hij, dat deze ‘misschien met de Watergeuzen was te lande gekomen, en reeds vóór den 6 April te Vlissingen was met de blijde mare der verlossing.’ Bl. 423 verklaart hij daarentegen, dat van kuik ‘waarschijnlijk in het land rondzwierf en niet geheel onkundig van de plannen der watergeuzen in den Briel of den omtrek was, hoort of ziet dat de stad was ingenomen, en terstond naar Vlissingen snelt, om de inwoners aldaar aan te moedigen tot de afwerping van het Spaansche juk.’ - Was van kuik in den Briel, en kende hij de plannen der watergeuzen, dan wist hij den 2den, dat zij plan hadden om weer scheep te gaan, hetgeen hem niet kon aanmoedigen om de Vlissingers te gaan opwekken. Eerst den 3den kon hiervoor grond zijn. Reisde hij evenwel eerst op dien dag af, dan kan hij alwederom te Vlissingen niet gedaan hebben hetgeen op zijnen naam verhaald wordt. De fouriers of kwartiermakers der naar Vlissingen verplaatste Spaansche benden waren op Paaschavond, of den 5 April, in de stad gekomen, en volgens bor was van kuik er reeds eenige dagen te voren. Hooft zegt onlangs te voren, maar stelt de komst dier voorloopers reeds op den 3den. Van kuik kan derhalve niet wel de overbrenger zijn geweest van de Brielsche tijding, ofschoon hij van het gebeurde aldaar op den 5 en 6den wel reeds kennis zal hebben gedragen. Nogtans, ook zonder het gebeurde in den Briel, zou
Vlissingen wel het juk hebben afgeworpen. Er moest aldaar iets groots gewaagd worden, want het oogenblik was beslissende. Veel was er voorbereid maar tevens ook het gevaar dreigend geworden. Kon men ditmaal het doel niet bereiken, dan moest men Vlissingen, de sleutel der Nederlanden volgens karel V, in de handen der Spanjaarden laten. Wij willen hierbij evenwel niet langer stilstaan, vermits het eigenlijk niet tot de Geschiedenis der watergeuzen hehoort. Wij zullen tevens, daar onze aankondiging reeds vrij breed is uitgevallen, onze verdere aanmerkingen, die toch ook van zoo groot gewigt niet zijn, terughouden, en eindigen met den eer-
{==390==} {>>pagina-aanduiding<<}
waardigen van groningen voor het geleverde onzen dank te betuigen, en hem tijd, lust en kracht toe te wenschen, om ons op meer soortgelijke werken te onthalen.





Lager Onderwijs in Engeland en ons Vaderland, door Petrus de Raadt. Te 's Gravenhage, bij J.P. Beekman, Hz. 1840. In gr. 8vo. 393 Bl. f 3-80.

Dit werk is de vrucht van eene reis, die de in het vak der Opvoedkunde welbekende en ervaren Heer de raadt naar Londen gedaan heeft, met oogmerk, om zich met den tegenwoordigen toestand van het Engelsche Schoolwezen, en met de daaromtrent meer en meer toenemende denkbeelden en pogingen tot hervorming van nabij bekend, en daarbij eene nuttige vergelijking met den staat van het lager Onderwijs in ons Vaderland te maken. Hij deelt dus hier het resultaat van zijne onderzoekingen en ontmoetingen mede, die in vele opzigten belangrijk zijn, en door degenen, die op het Schoolwezen betrekking en invloed hebben, ja ook voor anderen, die gaarne kennis nemen van den voortgang der verlichting en beschaving van de menschheid, gewis met belangstelling zullen gelezen worden. Hij toont even min vooringenomen te zijn tegen het goede, dat hij elders vindt, als blind voor de gebreken, van hetgene, dat bij ons plaats heeft; maar hij toont ook even zeer de groote voorregten te erkennen, waarover wij ons in de zaak van het Schoolwezen nevens of boven andere Volken mogen verblijden, en die zelfs door bevoegde vreemdelingen erkend zijn: alles heeft hem (gelijk hij zijn Voorberigt eindigt) ‘in de overtuiging versterkt, dat onze Wet op het lager Onderwijs de kiem in zich bevat van veel voortreffelijks, en den besten grondslag, waarop ons Schoolwezen gebouwd zou kunnen worden.’
Onder de vier volgende hoofdrubrieken, die, in den vooraan geplaatste Inhoud, onder verscheidene onderrubrieken breeder aangeduid zijn, heeft de Schrijver zijne mededeelingen en opmerkingen gerangschikt: I. Scholen, die beschouwd moeten worden als overblijfsels uit een vroeger tijdperk. - II. Stelsel van wederkeerig onderwijs, waarvan hij de resultaten onderzoekt in de scholen en verslagen der beide Genootschappen the National en the British and foreign

{==391==} {>>pagina-aanduiding<<}
Schoolsociety, die hierin werkzaam zijn. - Belangrijk is onder anderen aan het slot van dit artikel (bl. 238-248) de uitweiding des Schrijvers over het gemis van godsdienstig onderwijs, dat aan onze scholen door sommigen te last gelegd wordt, die dit door afzonderlijke scholen voor ieder Kerkgenootschap willen vergoed hebben, waarvan hij het ongegronde, onuitvoerlijke en in de gevolgen schadelijke aanwijst. Meer wel gemeend intusschen, dan wel bedacht en uitvoerlijk, komt ons zijn voorslag voor, om in elke Protestantsche Gemeente, van wege het Kerkgenootschap, dagelijks ten minste een uur, klassikaal godsdienstig onderwijs te doen geven. Om nu van geene andere zwarigheden, die zich daartegen verheffen, te spreken; van waar, tot zulk eene daartoe opzettelijk ingestelde schoolinrigting, tijd, plaats, geld en personen te vinden? wie (om slechts bij het laatste te blijven) wie zullen daarmede belast worden? van vele Schoolonderwijzers is het, wegens gebrek of aan bekwaamheid of aan tijd, of wegens verschil van Kerkgenootschap, niet te vergen: voor vele Predikanten zou het ook al in meer dan één opzigt een aanmerkelijk bezwaar zijn, dagelijks eenigen tijd aan een zeker schoolonderwijs te moeten toewijden: en de Candidaten van de H. Dienst, die de Schrijver zoo wel als de twee vorige noemt, hoe zouden deze, ofschoon thans zeer groot in aantal, hiertoe niet alleen op den duur, maar zelfs nu genoegzaam kunnen gevonden, op welken voet, zonder belemmering van hunne pogingen tot het verkrijgen van eene vaste standplaats als Predikant, hiertoe voor vast aangesteld, van waar eindelijk bezoldigd worden? Ofschoon hulde doende aan de goede bedoeling des Schrijvers, rekenen wij dezen geheelen voorslag onder die Utopiaansche denkbeelden, welke niet ligt zullen, en ook, wanneer het godsdienstig onderwijs door de Protestantsche Leeraars maar goed ingerigt en wel behartigd wordt, niet behoeven verwezenlijkt, noch door het geven van hetzelve
op de gewone scholen vervangen te worden. - III. Nieuwste leerwijze, waarbij vooral verslag gedaan wordt van de pogingen des Engelschen Gouvernements tot het verkrijgen van middellijken en onmiddellijken invloed, om een algemeen bestuur en toezigt over de scholen tot stand te brengen. - IV. Tegenwoordige gang van zaken in ons Vaderland. Behalve dat de Schrijver reeds te voren getoond heeft

{==392==} {>>pagina-aanduiding<<}
zijne beschouwingen met een vergelijkend oog op ons Vaderland te hebben ingerigt, geeft hij hier bijzonder acht op de grondslagen van ons Schoolwezen, en wijst wel aan de eene zijde aan, in wat opzigt men daaraan, naar zijn inzien, ontrouw geworden is; maar toont ook, aan de andere zijde, door het voorbeeld van België, en uit de daaromtrent afgelegde getuigenissen van den Belgischen Schrijver ducpétiaux, van den Spaanschen ramon de la sagra, en van den Hoogduitschen thiersch, wat hieruit, ten opzigte der door sommigen onder ons verlangde zoogenoemde vrijheid van onderwijs, te leeren is, namelijk ‘dat zij’ (met deze woorden besluit de Heer de raadt zijn geschrift en Referent zijn verslag) ‘onvermijdelijk ten gevolge heeft vernietiging van het lager Onderwijs en ontwrichting van alle nationaal Schoolwezen; dat ook aldaar’ (in België) ‘even min, als in Engeland, verbetering mogelijk is, zonder toenadering tot wettelijke verordeningen en Gouvernements-toevoorzigt’ (I. toezigt); ‘en dat, gelijk de achteruitgang van het lager Onderwijs in België in snelheid en algemeene verspreiding toegenomen is, naar mate men hetzelve van de heilzame banden los maakte, die de gewijzigde toepassing onzer Wet van 1806 om hetzelve geslingerd had, even zoo de vooruitgang van hetzelve wederom gelijken tred zoude houden met de herleving onzer instellingen. Laat ons, op grond van dat alles, willen inzien en erkennen, dat, daar ‘le systeme entier de l'instruction primaire en Hollande repose sur trois bases qui se tiennent intimement et donc l'influence est mutuelle, le bienêtre des maîtres, la surveillance active des
inspecteurs, et le perfectionnement continuel des méthodes; si l'une de ces trois bases venait à être ébranlée, les autres s'en ressentiraient à l'instant, et tout ce bel édifice croulerait bientôt. Nous ne pouvons donc trop insister pour que le Gouvernement conserve les deux premières, qui ne dépendent que de lui.’ (*)





Letterkundige Naoogst van J.H. Halbertsma. Te Deventer, bij J. de Lange. 1840. In kl. 8vo. XXIV en 298 bl. f 3 - :


{==393==} {>>pagina-aanduiding<<}

Zal de geleerde Schrijver het ons vergeven, dat wij de twaalf regels van den titel hebben overgeslagen, waarin hij eene menigte van zijne waardigheden opsomt en de maatschappijen, waarvan hij lid is? Hij had deze lijst, gelijk ook het woordeken enz. aanduidt, nog zeer wel kunnen vergrooten, en bij voorbeeld op de belangrijke betrekking van Correspondent der Maatschappij van Weldadigheid nog zeer goed die van Leeraar bij de Doopsgezinde Gemeente te Deventer kunnen laten volgen, die toch wel niet minder belangrijk en eervol zal behoeven gerekend te worden. Misschien krijgen wij deze met de overgeschotene titels nog wel voor een volgend deeltje.
De inhoud van het boek zelf is eene hoogst belangrijke bijdrage tot de kennis van onze oude taal en van het oud Vriesch. Na eene opdragt aan den Graaf castiglioni te Milaan, en een onuitgegeven stukje van fr. hemsterhuis, handelen de eerste 95 bladzijden over den Fergut. Het zijn toelichtingen van afzonderlijke plaatsen uit dit dichtstuk, vooral in betrekking tot de uitgave daarvan door den Hoogleeraar visscher te Utrecht. De Heer halbertsma geeft telkens zijne gemotiveerde verklaring der plaatsen, en voegt er dan met een enkel woord, die van Prof. visscher bij. Het komt Rec. voor, dat het in de meeste gevallen niet twijfelachtig kan zijn, wiens uitlegging de verkieslijkste is. Die van halbertsma is doorgaans zoo gepast en zoo grondig bewezen, dat de lezer over de geheel afwijkende verklaringen van den Utrechtschen Hoogleeraar verbaasd staat. Op eene zeer enkele plaats is Rec. niet geheel overtuigd geworden. De verklaring b.v. van de regels:

Al hanthaerigh si op scoet, 
Dede ane een hemde ende een sorcoet, 


‘geheel moedernaakt schoot zij op, deed een hemd aan en een onderrok,’ voldoet hem niet geheel. Hanthaerigh verklaart halbertsma: ‘moedernaakt, zooveel gekleed, als de handen door het hair zijn.’ Voor 't minst is deze verklaring niet ongezocht; zij wordt ook door halbertsma niet met voorbeelden gestaafd. Bij de doorgaande gewoonte, om naakt naar bed te gaan, zou hier ook het gebruik van het woord hanthaerigh vrij overtollig zijn, vooral bij het volgende, dat zij een hemd en overrok aantrok. In den zin

{==394==} {>>pagina-aanduiding<<}
voegt stellig de verklaring van visscher beter, die het woord door driftig vertaalt. - Bl. 77 verklaart de Schrijver spel, strijd, gevecht, verkort uit nijdspel. Zeer duidelijk intusschen wordt de verklaring niet van de woorden:

Het ghinc Ferguut uten spele. 


Het ging Fergut uit het gevecht. ‘Iemands lot is in den strijd zoo lang hij zich in den strijd kan staande houden, maar het loopt er hem buiten, als hij op het punt is van buiten gevecht gesteld te worden.’ Men zou dan eerder verwachten, dat hij, dan dat het hem uten spele ghinc, gelijk wij nog iemand buiten spel laten.. Spel kan hier toch niet in de gewone beteekenis voorkomen, zoodat de zin is: het ging hem niet vrolijk, het ging hem slecht? Ook op de beide andere plaatsen, bij halbertsma aangehaald, zou dat niet kwalijk voegen. Van het hert, dat na lang jagen in een' waterpoel stort, wordt gezegd:

Het ghinc den hert al uten spelen, 


en in een variant op melis stoke leest men:

Vrankrike verloos te vele: 
't Ghinc met hem uten spele. 


Het tweede gedeelte van dit boek loopt over gijsbert japix en bevat eene verklaring van een paar zijner stukken. Het behoeft geene verzekering, dat de Schrijver hier niet minder op zijn eigen grondgebied is, en dat men hier vele schrandere taalkundige opmerkingen vindt, die alle getuigen, hoe diep halbertsma tot het eigenaardige der taal is doorgedrongen, maar ook, hoe rijk zijne kennis is in alles, wat tot de oudheid, tot de zeden en gewoonten des lands behoort. Voor uittreksels is natuurlijk het een en het ander niet vatbaar. Rec. hoopt, dat spoedig het beloofde tweede deeltje zal verschijnen, en dat de uitgever door een genoegzaam debiet tot meerdere dergelijke ondernemingen zal worden aangespoord. Iederen beminnaar van onze taal en oudheden bevelen wij dezen Letterkundigen Naoogst van ganscher harte aan.






{==395==} {>>pagina-aanduiding<<}

Dichterlijke kleinigheden, tot opwekking van smaak, godsdienstig gevoel en vaderlandsliefde. Door Jacob Theodoor Büser, Phil. Theor. Mag. Lit. Hum. Dr., gepensioneerd Officier, en Griffier bij het Kantongeregt te Zwolle. Te Zwolle, bij W.E.J. Tjeenk Willink. 1839. In kl. 8vo. 143 bl. f 1-25.

Het is voor de poëtische waarde van eenen dichtbundel een kwaad teeken, wanneer de Rec. begint met te spreken over de goede bedoeling des Dichters. Dat duidt gewoonlijk aan, dat men eene pleister wil leggen op de wonde, aan de eigenliefde des vervaardigers toe te brengen. Rec. verkeert ook nu weder in dit geval, en kan niet anders, dan erkennen, dat de Heer büser met zeer goede bedoelingen gedicht heeft. Hij moet er ook bijvoegen, dat de Dichter zekere gemakkelijkheid van versificatie heeft. Maar overigens dunkt Rec., dat dit bundeltje niet veel poëtische waarde heeft. Het is hem ook niet voorgekomen, dat de Dichter bijzonder geschikt is, om voor kinderen versjes te maken. Daarvoor moet de uitdrukking anders zijn, ook de geheele toon en trant. Men zie b.v. eens bl. 44: Bij gelegenheid van 's Konings Verjaardag, coupletten als deze:

's Is zinverbijstrend, wen zijn hand 
Bij 't buldren der metalen monden 
En door het bloed van duizend wonden 
De vaan in 't puin van steden plant. 
 
's Is zielbedwelmend, als zijn wil 
En wet verbreekt en wet kan geven; 
En op zijn wenken, dood en leven 
Zich draait, als op een kopren spil. 


Even min is het kinderlijk uitgedrukt, schoon het eenvoudig moet schijnen, bl. 34:

O, wat is die Moeder goed! 
Hoe beminnelijk van zeden! 
Hoe verstandig zijn haar reden, 
Vol van ernst en tevens zoet! 



{==396==} {>>pagina-aanduiding<<}

Betere coupletten zijn er b.v. in het Vogelnestje en enkele anderen. Maar over het geheel is de toon hier niet getroffen, en schijnt de Maker met zichzelven oneens te zijn geweest, voor welke soort van lezers hij zijne stukjes bestemde. De uitvoering is eenvoudig en netjes.





Heidebloempjes. Door Catharina Vastrik. Te Rotterdam, bij T.J. Wijnhoven Hendriksen. 1839. In kl. 8vo. VIII en 158 bl. f 1 - :

Rec. is niet gaarne onbeleefd jegens eene Vrouw, en weet daarom niet, wat hij over dit bundeltje zeggen zal. Hij erkent den goeden geest, dien deze stukjes meestal ademen. Maar hij gelooft toch, dat men aan de maakster geene dienst heeft gedaan, door haar tot de uitgave te raden. Hare rijmen zullen zeker, in den huiselijken of vriendenkring gelezen, met genoegen worden gehoord, waar de feilen en zwakke plaatsen om de goede bedoeling ligt verschooning vinden, of naauwelijks worden opgemerkt. Maar het is iets anders, met diezelfde stukjes voor het publiek te treden. Dat vordert meer, en heeft niet veel aan Heidebloempjes, gelijk deze. De uitgever zegt, dat ze het karakter van nederige eenvoudigheid bezitten. Dat is in zekeren zin wel waar; maar ze zijn tevens te gebrekkig, dan dat wij er die eenvoudigheid in zouden zien, die het kenmerk is van het ware schoone. Vreemd is de plaatsing van het vers: Aan mijnen ontrouwen Geliefde. Men verschoone ons van het mededeelen van proeven, en de vervaardigster neme onzen welmeenenden raad aan, om zich liever te bepalen tot den kring van hare vrienden en bekenden, en zich niet weder aan de openlijke uitgave harer rijmpjes te wagen. - De uitvoering verdient geen hoogeren lof; zij is minder dan eenvoudig.


De Dagbladen. Rijm-Epistel van Neerlandus aan Probus. Te Utrecht, bij N. van der Monde. 1841. In gr. 8vo. VI en 10 bl. f : - 20.

Marmier, in een zijner laatste stukken sprekende over

{==397==} {>>pagina-aanduiding<<}
den invloed, dien de dagbladen op onze natie hebben, acht dien al zeer gering. Hij gewaagt van de kalmte en bedaardheid, waarmede ook de hevigste oppositiebladen worden gelezen, wier lektuur hem voorkwam op publieke plaatsen weinig of geen bijzonderen indruk te maken. Rec. gelooft ook, dat zij meer uit nieuwsgierigheid dan hartstogtelijke belangstelling worden gelezen, en dat daardoor het kwaad, dat zij zouden kunnen stichten, zoo wel als het goede, dat zij zouden kunnen uitwerken, aanmerkelijk verminderd wordt. Bij het beoordeelen van den toon dier bladen, althans van de besten hunner, moet men de omstandigheden des tijds ook wel in aanmerking nemen. Nadat jaren lang het bestuur als vergood was, heeft men zich bitter en schandelijk teleurgesteld gevonden, en geen wonder, dat nu de schaal naar de andere zijde overslaat, en bij de welverdiende gisping van tijd tot tijd onverdiende verguizing wordt gevoegd. Bij de meerderheid der natie heerscht en te veel onverschilligheid, en wordt ook te veel gezond verstand en bedaardheid gevonden, dan dat bij ons de invloed der dagbladschrijvers ligtelijk zoo gevaarlijk zou worden, als bij onze naburen. Een woord ter waarschuwing intusschen is niet te onpas. Maar, de geweldige invective van neerlandus zal wel weinig doel treffen. Hij wil te veel, en zal daardoor niets uitwerken. De tijden schijnen voorbij, dat men zich enkel met de Haarlemmer-Courant wil vergenoegen, die zich alleen tot het geven van berigten bepaalt. De geest des tijds is veranderd, en dezen kan men wijzigen en leiden, maar niet met geweld dwingen. Als dichtstuk heeft de Rijmëpistel bij veel goeds ook veel gebrekkigs. Aan versificatie vooral ontbreekt de gemakkelijkheid en losheid, die voor de satire vooral wordt gevorderd; en, schoon wij het goede doel der Schrijvers gaarne erkennen, wij gelooven niet, dat het oogmerk zal worden bereikt. Het zal met deze epistel gaan gelijk met de dagbladen, waartegen zij
uitvaart - zij zal gelezen, weggelegd en vergeten worden.





De Mensch en de Misdaad. Belangrijke Oorkonden uit de Geschiedenis der Lijfstraffelijke Regtspleging, bijeenverzameld uit de Werken van Feuerbach, Bischoff en anderen, door Steenbergen van Goor. Te Leeu-
{==398==} {>>pagina-aanduiding<<}
warden, bij G.T.N. Suringar. 1840. In gr. gvo. 314 bl. f 2-80.

Oorkonden uit de geschiedenis van het lijfstraffelijk regt, op eene onderhoudende wijze verhaald, of soms wel door romaneske kleuren opgesierd, hebben in onzen tijd al dikwijls bij ons lezend publiek grooten bijval gevonden. Al wat van dien aard in onze taal overgezet is, en ook hetgeen bekwame oorspronkelijke Schrijvers geleverd hebben, werd steeds met gretigheid gelezen. Het kan dan niemand bevreemden, dat de Heer steenbergen van goor, die steeds zoo onvermoeid bezig is, om door vertalingen den leeslust onzer landgenooten voedsel te verschaffen, op den inval kwam, om ook in dit genre zijn talent in het werk te stellen.
Voor den lezer, die boven alles op vermakelijke lektuur gesteld is, missen, wel is waar, de in dezen bundel opgenomene verhalen dat wegslepende, hetwelk romantische opsieringen te weeg brengen; maar, naar ons oordeel, wordt dit gemis rijkelijk vergoed door derzelver historische waarheid, die niet te betwijfelen schijnt. Van de zes verhalen, welke den inhoud van het werk uitmaken, zou het tweede, De onbekende Moordenaar, zonder groote schade kunnen weggelaten zijn, dewijl noch de aanleiding tot de gruweldaad, noch de dader zelf bekend zijn geworden. De overige stukken zijn geschikt tot het doen van menschkundige opmerkingen, tot het leeren kennen van de drijfveren der handelingen; zij stellen den lezer in staat, om den gang der misdaad, van haar eerste ontkiemen, tot op het oogenblik, waarin zij gepleegd werd, als 't ware van stap tot stap te volgen; derzelver lezing kan juiste zelfkennis en eene regtvaardige en billijke beoordeeling van anderen bevorderen, en alzoo grootelijks medewerken tot beoefening der als Motto op den titel geplaatste les van paulus: Die meent te staan, zie toe, dat hij niet valle!





Catharina Herman en de Watergeus. Twee Verhalen door J. Honig, Jzn. jr. Te Amsterdam, bij C.L. Schleijer. 1840. In gr. 8vo. 248 Bl. f 2-50.

Deze Verhalen verplaatsen den Nederlandschen lezer in dat

{==399==} {>>pagina-aanduiding<<}
tijdvak der geschiedenis van zijn vaderland, welks herinnering hem steeds dierbaar behoort te blijven, en welks beoefening tevens ten spoorslag kan verstrekken tot aankweeking van die voorouderlijke deugden, van welke het zoo vele navolgenswaardige voorbeelden oplevert. Moge ook al de gestrenge kunstregter in deze Verhalen eenige meerdere waarschijnlijkheid wenschen, dan hij daarin aantreft; de getrouwe schildering van de zeden, gewoonten, godsdienstige en staatkundige gevoelens van onze voorvaderen, gedurende den worstelstrijd tegen de vreemde overheersching, de aanprijzing van getrouwheid aan de Godsdienst en het vaderland, van eerlijkheid en kuische huwelijksliefde, doen des Schrijvers arbeid de aanbeveling verdienen aan ons lezend publiek. Door breedvoeriger verslag, en door eene opgave van den hoofdzakelijken inhoud dezer beide Verhalen, zouden wij, bij derzelver eenvoudigen gang, den lezer voor een gedeelte van het genoegen der lezing berooven, en besluiten dus onze aankondiging met den wensch, dat zij door onze landgenooten gunstig mogen ontvangen worden, waartoe wij niet twijfelen, of het onderhoudende van den stijl en verhaaltrant zal grootelijks medewerken.


Menschelijke Hartstogten, geschetst in historische en romantische Verhalen door W.H. Bavink. Te Amsterdam, bij J.F. Schleijer 1841. In gr. 8vo. 320 bl. f 2-90.

Hoe gaarne wij ook oorspronkelijke Schrijvers aanmoedigen, behoort echter hun arbeid tot een bewijs te verstrekken, dat onze landaard in letterkundige voortbrengselen kan wedijveren met hetgeen van vreemden bodem herwaarts wordt overgebragt. Indien dit het geval niet is, kan onze aanbeveling alleen uit eene kleingeestige vooringenomenheid met het inlandsche voortspruiten. Wij willen niet ontkennen, dat onder de zoogenaamde lektuur van smaak, die in onze taal overgezet wordt, veel is, hetwelk geene meerdere waarde heeft, dan dit oorspronkelijke werk. Nogtans, juist omdat de dagelijksche behoefte en leeshonger van dat publiek, hetwelk alles zonder onderscheid kan verduwen, zoo gemakkelijk en goedkoop, dank zij den ijver der Vertalers, kan bevredigd en verzadigd worden, durven wij nie-
{==400==} {>>pagina-aanduiding<<}
mand aanmoedigen, om zijnen tijd en vlijt, die daartoe in ons bedrijvig vaderland te kostbaar zijn, te verbeuzelen met het vervaardigen van zulk middelmatig werk als deze Verhalen zijn.





Vrouwenspiegel. Twee Verhalen, naar het Hoogduitsch, door H. van der Sprong. Te 's Gravenhage, bij A. Kloots. 1840. In gr. 8vo. 264 bl. f 2-80.

Deze twee Verhalen, waarvan de Schrijver of Schrijvers niet worden genoemd, zijn daarom door den overzetter onder dezen gemeenschappelijken titel in het licht gezonden, omdat zij voor het schoone geslacht vooral leerzaam zijn tot waarschuwing tegen de verleiding, die zich aan haar onder den schijn van ware liefde opdringt. Ze zijn geen van beide uitstekend, maar ook geen van beide verwerpelijk, en mogen, nevens zoo vele anderen, het hunne doen tot bevrediging van den honger des romanlezenden publieks. Het tweede Verhaal ontleent nog al eenige levendigheid van de tijden van het Fransche schrikbewind, waaraan het zich vastknoopt. De druk is, de vrij hooge prijs in aanmerking genomen, niet meer dan redelijk.





Wat doen niet liefde en geld? Blijspel in vijf Bedrijven door J.L. de Hoog. Te Amsterdam, bij M. Westerman en Zoon. 1840. In kl. 8vo. 90 bl. f : - 50.

Laffer en zouteloozer kost werd Rec. in lange niet opgedischt. Intrigue, versificatie, zamenspraak, 't is alles even ellendig. Geen greintje geest is hier te vinden, en Rec. zou ieder oogenblik verloren achten, dat hij langer zich met dit prulwerk bezig hield. Het vod is toch niet op den Stadsschouwburg aangenomen en gespeeld? (*) Dat zou een paskwil geweest zijn op den goeden smaak des publieks.

Boekbes. No. VIII. bl. 337, reg. 3. v.o. lees f 6-96.






{==401==} {>>pagina-aanduiding<<}

Boekbeschouwing.

Jezus in zijne verhevenheid, beminnelijkheid en hooge waarde voor menschen, voorgesteld door S. Hoekstra. IIde Deel. Te Medemblik, bij L.C Vermande. In gr. 8vo. 197 bl. f 1-80.

In dit Tijdschrift voor 1839, No. XIV, bl. 593-596, zijn de eerste twaalf Leerredenen, die de Heer hoekstra onder den titel van Voorstellingen uitgegeven heeft, in hare goede hoedanigheden en gebreken, naar Rec.s inzien, gekenmerkt; en dit tweede twaalftal blijft daaraan zoo gelijk, dat het niet noodig zijn zal, thans hierover breed uit te weiden, maar wij den lezer tot gemelde beschouwing kunnen verwijzen. Hoekstra gaat hier voort, zijn eerbiedwaardig voorwerp, den Zaligmaker der wereld, in deszelfs hooge voortreffelijkheid voor te stellen, en ontleent nu de bewijzen hiervoor, in de negen eerste Redenen, uit de geschiedenis van deszelfs lijden, in de twee voorlaatste uit die der opstanding, en in de laatste uit deszelf hemelsche heerlijkheid. De keus der daaruit genomene stoffen is doorgaans gepast, en die der oogpunten over 't geheel doelmatig.
De behandeling der onderwerpen is hier geheel in dezelfde manier als te voren. Onder de beste stukken rekent Rec. de 13de, 18de en 23ste Voorstelling. - In de 13de wordt, volgens joan. XVIII:11b, de bereidwilligheid van jezus tot zijn lijden naar dit eenvoudig goede plan beschouwd, als de gesteldheid eens gemoeds, dat 1. ook het tegenwoordig wedervaren als werk van God, den Vader, beschouwt, 2. geheel instemt met Gods bedoelingen, 3. over het menschelijk gevoel zegeviert; en na deze drie punten volgt eene gepaste en stichtelijke toepassing. - In de 18de Voorstelling wordt de zielskracht van jezus, bij zijne wegleiding naar Golgotha, naar luc. XXIII:

{==402==} {>>pagina-aanduiding<<}
26-31, goed aangewezen volgens deze drie punten: 1. Hij bezit het vermogen, om op hetgene buiten hem omgaat te letten en zich daarmede te moeijen. (Is dit laatste niet wat plat gezegd?) 2. Hij bezit het vermogen, om zijn eigen lot onbetreurbaar te noemen. (Is onbetreurbaar hier wel het regte woord? Zijn zeggen: ‘Weent niet over mij, maar’ enz., is immers in dien zamenhang betrekkelijk nemen: ‘Weent niet zoo zeer, niet alleen over mij, maar ook en vooral’ enz. en zijn lot was immers in zichzelf betreurenswaardig, en de deelneming dier vrouwen regtmatig. Zou men niet beter zeggen: om zijn eigen lijden niet het zwaarste te rekenen?) 3. Hij bezit het vermogen, om nog te treuren over het leed van anderen. - De toepassing, hoe kort ook, is over het geheel wèl, als aanwijzende den invloed des Christelijken geloofs tot zulk eene zielskracht, als die van jezus: het laatste gedeelte alleen, een vermaanwoord, om de zonde te halen, verbreekt hier te veel de eenheid. Bij zulk een aandoenlijk onderwerp zouden, in de voorafgaande verklaring van den tekst, de dorre aanmerkingen over de plaats der kruisiging, over simon van Cyrene enz. (bl. 85-87) beter weggelaten geweest zijn. - De spreekwijze, ‘het groene en het dorre hout’ kan niet zoo zeer opgehelderd worden uit den 1sten Psalm, zoo als hoekstra bl. 88, 89 zegt, daar deze tegenstelling aldaar niet voorkomt, maar uit ezech. XX:47, waar gesproken wordt van eene verwoesting onder het zinnebeeld van eene vlam, die allen groenen en allen dorren boom verteert, d.i. figuurlijk, onschuldigen en schuldigen zamen wegraapt; en dit schijnt in de woorden van jezus ook de beteekenis te zijn. - De 23ste Voorstelling toont de groote gehechtheid van
jezus, ook bij zijn herleven, aan zijne vrienden, volgens marc. XVI:9, 10, vergeleken met de hier opzettelijk opgehelderde plaats, joan. XX:1-18, waaruit ‘deze vier gewigtige opmerkingen’ afgeleid worden, die vrij wel zamenhangen en goed uit het onderwerp voortvloeijen: ‘Jezus toont aan zijne vrienden, dat hij leeft. 2. Hij toont, dat hij eveneens omtrent hen is gezind als te voren.

{==403==} {>>pagina-aanduiding<<}
3. Hij geeft de treffendste wending aan hunne blijdschap. 4. Hij geeft stellige hoop op duurzame hereeniging.’
Minder gepast komt het thema der 14de Voorstelling Rec. voor, uit den (daar niet opgehelderden) tekst, matth. XXVI:64, afgeleid te zijn; want de volstandigheid van jezus, in zich aan het doodslijden te onderwerpen, wordt eigenlijk door die woorden niet uitgedrukt, maar door zijn geheele gedrag bij die gelegenheid: en wanneer hoekstra dit, bl. 22, ‘de eenige belangrijke woorden’ noemt, ‘die door jezus zijn gesproken,’ dan is dit niet juist; want wat jezus, volgens joannes, tot cajaphas gezegd heeft, was immers ook belangrijk. - ‘Het moet,’ lezen wij bl. 24, ‘zelfs den minsten schijn niet hebben, dat zij onwetende den Christus hebben omgebragt;’ maar petrus zegt het evenwel uitdrukkelijk. Hand. III:17, ja jezus zelf: luc. XXIII:34. - Dit laatst genoemde brengt ons van zelf tot de 19de Voorstelling, waar wij in het 3de punt, bl. 101, deze woorden genoemd vinden ‘een gebed, waartoe het gevoel hem drong,’ tot zoo verre zeer goed; ‘maar,’ vinden wij er met bevreemding bijgevoegd, ‘waarvan hij geene verhooring verwachten mogt:’ wat beteekende het dan? is het dan mogelijk, zulk eene bede van jezus te verwachten, die dan zonder zin, ongerijmd, ja ongeoorloofd zou geweest zijn? en is zij niet werkelijk verhoord in zoo vele Joden, die eerst tegen Hem aangekant waren geweest, maar Hem naderhand aannamen? - In de 16de Voorstelling neemt hoekstra uit den schoonen tekst, joan. XVIII:36, 37, dit belangrijke thema: Jezus in en door zijn lijden de Koning van het rijk der waarheid, en ontwikkelt dit in deze drie bijzonderheden: ‘Door zijn lijden
gaf hij aan de door hem verkondigde waarheid de volle bekrachtiging, - op nieuw der waarheid getuigenis, - toonde hij, hoe rustig en volkomen hijzelf stond in de door hem verkondigde waarheid.’ Het Iste zou Rec. liever noemen het volle bewijs zijner overtuiging van de door Hem verkondigde waarheid, want zijn lijden bewijst eigenlijk de waarheid zelve niet; maar dan loopt het ineen met het 3de punt; doch

{==404==} {>>pagina-aanduiding<<}
dit is, zoo als hoekstra het ontwikkelt, dat jezus overeenstemde met Gods liefde, en dus eigenlijk iets anders. De toepassing dezer Leerrede is zeer kort, en schijnt wel iets te zijn, daar zij op jezus wijst in zijne verhevenste, beminnelijkste, navolgenswaardigste en gewigtigste gestalte, maar (om nu niet te zeggen, dat het vierde voegzamer en logischer met het eerste had kunnen vereenigd worden) er wordt zeer weinig van gezegd, en men zou bij zulk een belangrijk onderwerp een belangrijker practisch woord verwacht hebben. - Nog eene enkele vraag. In de 22ste Voorstelling, over jezus herleven, volgens matth. XXVIII:1-7, wordt die gebeurtenis beschouwd, als verschrikkelijk voor zijne vijanden, - als bemoedigend voor zijne vrienden, - als eene sterke aansporing, om zich aan Hem te verbinden, - als eene krachtige drangreden, om Hem te gehoorzamen. Dat de twee eerste punten uit den tekst kunnen afgeleid worden, is duidelijk genoeg; maar hoe de twee laatste? en wat is het thema der geheele Leerrede? zou er niet een gemeenschappelijke band te vinden zijn, die de beide eerste vereenigde, en waaruit dan het practische eenigzins anders werd afgeleid, b.v. de Goddelijke handhaving der eer van jezus, verschrikkelijk enz.; of: jezus, de herlevende, de overwinnaar van de magt zijner vijanden en van de droefheid zijner vrienden? - Doch wij willen onze aanmerkingen niet verder vermenigvuldigen, en liever over het goede doel, en over het daarmede overeenkomstige, dat hier gevonden wordt, het beste nut wenschen.


Het Nederlandsche Zendelinggenootschap in 1841. Uitgegeven van wege het Bestuur des Genootschaps. Te Rotterdam, bij M. Wijt en Zonen. 1841. In gr. 8vo. 47 bl. f : - 40.

Dat de Zendelinggenootschappen, met zoo vele andere Vereenigingen ten algemeenen nutte, sedert het laatst der vorige eeuw voor den dag getreden, tot de merkwaardige

{==405==} {>>pagina-aanduiding<<}
en zeker niet tot de min gunstige verschijnselen van onzen tijd behooren, zal wel door geen' onpartijdige worden in twijfel getrokken. Dat er de geest van algemeene Christelijke menschenliefde in spreekt en door bevorderd wordt, zien wij niet alleen in het ijveren voor de bekeering van heidensche volken, maar ook niet minder in de verbroedering van Christenen uit verschillende Kerkgenootschappen, die hier tot hetzelfde doel zamenstemmen, en alzoo elkander als leden van hetzelfde Rijk van God leeren achten en liefhebben. Dit laatste zal door elken waren Christen te meer worden op prijs gesteld, naar mate de woelingen, die verdeeldheid en scheuring verwekken, in onze dagen menigvuldiger en stouter zijn, in laakbaren strijd met het uitgedrukte doel van den Vader van allen, om alles tot één te vergaderen in Christus.
Het is echter ook niet te loochenen, dat, hoe goed en schoon ook het doel mogt wezen, dat men zich voorstelde, de middelen, tot bereiking van hetzelve gebezigd, de wijze van werken bij de onderscheidene Zendelinggenootschappen, aan vele ook van de verlichtste en hartelijkste Christenen bedenking baarden en hen van deelneming aan het Zendelingswerk terughielden. Rec. gelooft, dat men, ja, van deze zijde wel eens te veel uit het oog verloren heeft, hoe alle menschelijk werk gebrekkig is en allengs beter worden moet; maar dat men ook van de zijde der Zendelinggenootschappen en hunner arbeiders vaak te weinig acht geslagen heeft op de gemaakte aanmerkingen, in plaats van er nederig winst mede te doen voor het Koningrijk der Hemelen. Doch het is hier de plaats niet, om over het een en ander uit te weiden.
Het aangestipte zal ook op het Nederlandsche Zendelinggenootschap wel toepasselijk zijn. Zulks blijkt mede uit het bovengenoemde geschrift, van wege het Bestuur zelf uitgegeven, dat vooral ook door den waarheidlievenden toon, die er overal in doorkomt, zichzelven aanbeveelt, en van hetwelk, in een kort Voorberigt, door den tijdelijken Voorzitter en den Secretaris des Genootschaps onderteekend, hun medebroeder p.h. hugenholtz,

{==406==} {>>pagina-aanduiding<<}
Theol. Doct. en Predikant te Rotterdam, als schrijver wordt bekend gemaakt.
Wij vinden hier wel geene geschiedenis, maar toch zoo vele bijzonderheden van den aard, de strekking, den gang en den stand des Genootschaps, in beknopt verslag te zamen, dat wij voor het doel billijkerwijze niet meer wenschen mogen. Het doel is, meerdere deelneming aan het Genootschap te verwerven, door meerdere bekendheid met hetzelve te bevorderen. Hiertoe worden beknoptelijk de volgende punten ontwikkeld: Wat het Genootschap vroeger deed, bl. 5-11. (Dit dient tot gepaste inleiding op het volgende, en geeft een kort overzigt over de werkzaamheden des Genootschaps, van deszelfs oprigting in 1797 af, tot op heden.) Waar het Genootschap nu werkzaam is, bl. 12-25; hoe het werkt, in welken geest, door welke middelen, bl. 25-30; wat het nog meer wenscht te doen, bl. 30-34; wat aan het Genootschap voor de toekomst hope geeft, bl. 34-39; wat het daarbij van onze Christelijke landgenooten begeert, bl. 40-47.
Wij zouden te uitvoerig worden, wanneer wij ook de bijzonderheden, welke onder deze rubrieken voorkomen, wilden opsommen; want zij zijn vele. En men moet ze zamenvatten, om geest en werkzaamheid van het Genootschap te kennen en te beoordeelen. Wel had de Schrijver nog wat meer mogen doen uitkomen, dat het Nederlandsche Zendelinggenootschap, hoewel op zichzelf gering in vergelijking met andere Genootschappen, nogtans, als takje van den nog steeds welig groeijenden vruchtdragenden boom, geenszins te versmaden is. Want, als men van de tonnen schals hoort, door Engeland en Noord-Amerika aan deze zaak besteed, dan zoude het kunnen schijnen, alsof Nederland in dezen niets te beduiden had.
Met bijzonder welgevallen lezen wij hier van de ijverige zorg onzer Zendelingen voor de scholen, bij welke in 1839 meer dan 7000 kinderen waren ingeschreven, en van hunne pogingen, om inlandsche onderwijzers te vormen; van de kweekschool, hiervoor opzettelijk tot stand gebragt op Amboina, waaraan het Genootschap jaarlijks

{==407==} {>>pagina-aanduiding<<}
meer dan f 4000 te koste legt; van het aanleeren der Maleische taal in de Zendelingsscholen, en het belang daarvan; van de drukpersen, die op belangrijke punten aan de Zendelingen worden verschaft, en de Maleische drukkerij, door de Heeren m. wijt en zonen te Rotterdam ingerigt, ter bezorging van geschikte schoolboeken enz.; van het Zendelingshuis vooral, te Rotterdam gevestigd, om, onder de leiding van eenen geschikten Director, eene degelijke ontwikkeling en waardige opvoeding van de kweekelingen tot de Zendelingschap, zoo veel mogelijk, te bevorderen. Dit zijn bijzonderheden, die, behalve zoo veel meer als hier te lezen staat, den verstandigen vertrouwen moeten inboezemen, en velen moeten wekken tot vervulling van den wensch des Genootschaps, dat er meer algemeene deelneming gevonden worde bij de Protestanten in het vaderland, Leeraars niet alleen, maar ook leden der onderscheidene gemeenten, met name ook van aanzienlijken, ook van Staatsmannen, die door invloed en voorbeeld zoo veel vermogen, gelijk men dit in andere landen door luisterrijke namen bevestigd ziet.
Doch, hier genoeg. Wij durven dit belangrijke, eenvoudige stukje gerustelijk der lezing en behartiging aanbevelen, en twijfelen niet, of het zal bij velen een' gunstigen indruk maken. De uitvoering is net, de prijs gering. Taal en correctie zijn doorgaans zuiver; alleen stuitte het ons, op bl. 24, onder de uitgaven des Genootschaps, bij de Assurantie- en Expeditie- ook van Wacht-kosten te Batavia te lezen. Eerst vroegen wij, welke wachten het Genootschap toch wel mogt te bekostigen hebben! Maar wij hebben denkelijk hiervoor vracht-kosten in de plaats te stellen. Andere feilen van eenig belang zijn Rec. niet voorgekomen, dan alleen in de paginering, die het boekje op 47 bladz. stelt, terwijl het zijn moest 43; of het Voorwerk moest niet afzonderlijk met IV zijn geteekend.
Het boeksken zij een zaad, dat vele goede vruchten draagt op den akker des Heeren!








{==408==} {>>pagina-aanduiding<<}

Godsdienstige viering van den 6 December 1840; of ernstige opwekking aan Nederlands inwoners, tot het opzenden van het dringend, veelomvattend en zegenrijk gebed voor de regering van Willem II, op hoogstdeszelfs eersten verjaardag, na de plegtige inhuldiging als Koning der Nederlanden, op den 28 November 1840, in eene Leerrede over Psalm LXXII:1, 2, door J.R. de Bruine, Hervormd Predikant te Balk. Te Sneek, bij F. Holtkamp. 1841. In gr. 8vo. 46 bl. f : - 60.

Uit deze langdradige preek, waarvan de langdradigheid van den titel slechts een klein proefje is, waait ons zulk een liefelijke geur tegen van hetgeen men, onnoozel genoeg, voor Gereformeerde regtzinnigheid houdt of uitgeeft; er ligt zulk een ouderwetsche glans op van Goddelijk regt der Koningen; het oog rust zoo bewonderend op veelheid van woorden, zonder kracht van zin; de theocratisch-Israëlitische taal der Profeten klinkt zoo liefelijk, dat Neêrlands Sion zonder twijfel de luisterende aandacht zal schenken aan de schoone en dringende vermaningen, die hier onder eenen rijken en verkwikkenden stortvloed van vele Bijbelsche, Godgeleerde en zielroerende woorden tot het volk des Heeren worden gerigt.
Wij, neologische, nieuwerwetsche, ons blootelijk met woorden van menschelijke wijsheid ophoudende, maar door Gods geest niet onderwezene Letteroefenaars, zoo als men ons in gindsche school noemt, wij moeten ons vergenoegen met de aanprijzing, om voor den Koning te bidden, ons aan zijn bestuur gehoorzaam te gedragen, en door eenen Christelijken wandel den vaderlande tot sieraden te zijn. Dit een en ander maakt de grondtoon uit; waarom het ons zeer spijt, dat de Heer de bruine deze zijne opwekkingen met zulk eene dunne soep heeft overgoten. Men diende het best op een vergiettest voor.






{==409==} {>>pagina-aanduiding<<}

De Lijkbus of de Graven, bevattende eenige beschouwingen over het leven, de wereld, enz.; door H.J. Abbring, gepensioneerd 1e Kapitein Ingenieur, Ridder der Orde van den Ned. Leeuw. Te Utrecht, bij J.G. Andriessen. 1841. In gr. 8vo. 40 bl. f : - 45.

Wij vereeren de ernstige en godsdienstige gevoelens van den Heer abbring, en wenschen hartelijk, dat men overal, bij gepensioneerde en niet gepensioneerde Officieren niet alleen, maar ook in andere standen, hetzij al, hetzij niet behoorende tot de Ridders der Orde van den Nederlandschen Leeuw, de gedachten des doods aanwende tot Christelijke vertroosting en besturing. En wij gelooven vastelijk, dat de man het regt goed meent met zijn schrijven over den dood, ‘dien geweldigen jager, dien onverzadelijken schutter, dien grooten verwoester van het heelal, dien grooten eigenaar van alles;’ maar 't is met dat al wat wonderlijk: ‘Het is zijn werk, Koningrijken te vernielen en de sterren uit te blusschen;’ ‘noch salomo's koperen zee, noch de tranenflesschen der Ouden zouden het vocht kunnen bevatten, hetwelk deze werelddwinger reeds heeft doen storten. Wanneer hij in een land woedt, dan vergeet de landman, dat zijne polders onder water en zijne runderen bedwelmd op den dijk staan; dan sluit de burger zijn' winkel en rekent alle winst schade; de koopman vergeet zijne wisselbrieven te teekenen, en de veder trilt zoo sterk in de hand van den schrijver, alsof ze nog hare zitplaats had in de vleugelen eener duif,’ (wat? duivenpennen?) ‘die eenen verscheurenden havik boven zich in de lucht ziet zweven.’ ‘Hij kiest doorgaans zulke gedaanten, welke zijn eigen dor geraamte het minst gelijken; hierom is eene gemeste zwaarlijvigheid zijne gewone dragt (?).’ Tot deze en dergelijke beschouwingen verkreeg de Schrijver aanleiding op de nieuwaangelegde begraafplaats bij Utrecht, waar hij, nevens de wapens van adellijke geslachten, de namen zag van eenige anderen, ‘waarvan sommige als schrandere geleerden en pleitbe-
{==410==} {>>pagina-aanduiding<<}
zorgers; andere weder als bedrijvige Notarissen of ijverige
zaakverzorgers... uitmunten.’ Onwillekeurig kwam ons hier en daar (b.v. bij het bovenstaande cursijf gedrukte) napoleon's bekend gezegde voor den geest: du sublime au ridicule il n'y a qu'un pas.
De schrijvenslust schijnt den Heer abbring in merg en bloed te zitten. Behoort hij welligt ook tot de genen, van welke hij schrijft: ‘Alles jaagt hier naar eer, naar roem; een ieder wil, dat men na zijn' dood nog van hem spreke; vandaar’ (eene zeer gewaagde stelling) ‘heeft ieder volk zijne groote mannen.’
Indien de Schrijver Latijn verstaat, verzoeke hij van Prof. vinke, aan wien dit boekje is opgedragen, diens Oratio eens ter lezing, waarin die geleerde over den invloed der Christelijke Godsdienst op de vertroosting bij treffende sterfgevallen het een en ander gezegd heeft, doordachter en den ‘Christenwijsgeer’ waardiger, dan het losse, dat, na onzen dood, in onze woning, ‘de zwakke natuur van eenige weinige vrienden, een traan zal storten, terwijl reden en godsvrucht, beter onderwezen, den verstorvene geluk wenschen, en zijn graf als eene heerlijke wissel- en rustplaats beschouwen.’ Wraakt dan ‘rede en godsvrucht’ de droefheid over den dood van dierbare betrekkingen? (*)
Wanneer den gepensioneerden Kapitein-Ingenieur en Leeuwenridder nogmaals de lust bekruipen mogt, om iets tot stichting van het publiek te laten drukken, late hij vooraf de pen van eenen waren vriend, zij het dan nog zoo onbarmhartig, in zijn handschrift schrappen; - wij loopen dan, als die vriend tevens kunde en smaak bezit, minder gevaar van eenvoudige en duizendmaal gezegde en gedrukte zaken in hooggestevelde woorden en klinkenden bliktri, als hier, ter lezing te bekomen.








{==411==} {>>pagina-aanduiding<<}

Dissertatio de vitiis nervorum organicis, auctore J.P.T. van der Lidth, Med. Doct., cum tab. lithographica. Amstelodami apud Elix & Co. 1838. oct. form. maj. p. 175. f 2-90.


Verhandeling over de werkzaamheden van het Zenuwstelsel. Door M. Dassen, H.J.z., Med. Doct. te Hoogeveen. Te Groningen, bij J. Oomkens. 1839. In gr. 8vo. 216 bl. f 2 - :


Nadere ontdekkingen over de eigenschappen van het Ruggemerg, bijzonder over den daarin gevonden zenuwomloop (circulatio nervea), door J. van Deen, Med. Doct., Practisch Geneesheer te Zwolle. Te Leyden, bij S. en J. Luchtmans. 1839. In gr. 8vo. 128 bl. f 1-25.

(Tweede Verslag.)

Wij beginnen, om den aanleg en de uitvoering van het werk des Heeren dassen te doen kennen, met de voorrede in haar geheel over te nemen: ‘Het naauwe verband, dat tusschen de kennis der verrigtingen van het gezonde dierlijke ligchaam en de kennis der verrigtingen van dat ligchaam in den ziekelijken toestand bestaat, heeft mij steeds met alle mogelijke aandacht de vorderingen der leer omtrent de zenuwwerkzaamheden doen gadeslaan. Zelf heb ik, zooveel de omstandigheden toelieten, die vorderingen aan de natuur getoetst, en soms heb ik getracht, dezelve te bespoedigen. Door deze werkzaamheden is dit geschrijf ontstaan. Mogt hetzelve eenig nut verspreiden, dan zal ik mij steeds verheugen, tot deszelfs uitgave besloten te hebben; iets, dat daarom te gewaagder van mij is, dewijl mijne bezigheden eene menigte proefnemingen belet hebben, welke van eenen eenigzins langdurigen aard waren. Ook was het voor mij, geheel afgescheiden van letterkundige hulpmiddelen en verre verwijderd van boe-
{==412==} {>>pagina-aanduiding<<}
kerijen, zeer moeijelijk, volkomen met alle stukken omtrent de zenuwwerkzaamheid, in de laatste jaren uitgegeven, bekend te worden.’ Het geschrift van den Heer dassen is dus eene gedeeltelijke vrucht van eigen onderzoek. Hij en de Heer van deen wedijveren in het leveren van vruchten van eigene nasporingen. Beiden stellen ze evenwel in verband met hetgeen ook door anderen gedaan is. Wanneer men den aanleg van beide deze werken nagaat, schijnt dat van dassen ook op proefnemingen te rusten, maar toch niet zoo geheel als resultaat van in het werk gestelde proeven uit te gaan, als dat van van deen. Doch, waartoe den arbeid van twee verdienstelijke mannen vergeleken? Variis modis bene fit. Men kan ook niet zeggen, dat men bij den Heer dassen het gemis van letterkundige hulpmiddelen zoo zeer bespeurt. Wordt door den te grooten overvloed van
letterkundige hulpmiddelen de oorspronkelijkheid niet vaak benadeeld? Men leedwezen ziet men echter, dat hierbij zoo weinig zorg gedragen is voor eene behoorlijke correctie, vooral wat eigennamen van Schrijvers betreft: bl. 7. gal voor gall; bl. 8. n. trigeminis voor trigeminus; bl. 13. prochuska voor prochaska; bl. 69. marschal-hal, lees marshal hall; bl. 93. evectio penis, lees erectio penis; bl. 164. scharpae, lees scarpa; bisschoft, lees bischoff, enz. enz.
De Heer dassen heeft zijn beredeneerd werk in zes Hoofdstukken verdeeld. Hij handelt eerst over de werktuigen - dus over het zenuwstelsel in het algemeen. Na kennisneming van hetzelve, zoo verre dit mogelijk is, spreekt hij over de werkzaamheden van het zenuwstelsel in het algemeen. Die werkzaamheden gaan gepaard met bewustheid, maar zonder willekeur, en kunnen ook zonder bewustheid volbragt worden. Deze schijnbaar uiteenloopende werkzaamheden van het zenuwstelsel moeten toch als tot één, of onder ééne algemeen werkende of zich uitende grondkracht gebragt worden. (Het betoog hiervan vindt men in het zesde of laatste Hoofdstuk.)
Het eerste Hoofdstuk is gewijd aan het onderzoek van het

{==413==} {>>pagina-aanduiding<<}
zenuwstelsel. De Schrijver beschouwt, als elementaire deelen, het kernachtig en het draderig zenuwstelsel; het onderscheid in maaksel en het nog gewigtiger in plaatsing volgt, en gaat hij voort het verschil in werkzaamheid van beide te onderzoeken. Ofschoon onderscheid in zamenstelling of weefsel op de verrigtingen daarvan afhankelijk invloed moet uitoefenen, is dit verschil meer vermoedelijk, dan wel dadelijk bewezen. Dit zal vooreerst ook moeijelijk wezen, want de ontleedkundige nasporingen bevestigen toch het naauw verband tusschen beide. (Bl. 11, de 2de gevolgtrekking.) Het valt bezwaarlijk, zich eene verschillende werking voor te stellen bij weefsels, zoo naauw aan elkander grenzende, hier en daar als ineensmeltende; en toch blijkt in abstracto dat onderscheid tusschen andere verschillende maar zamenhangende weefsels zeer duidelijk. Het lijden kan in concreto algemeen wezen, en toch, bij uitsluiting, in een bepaald weefsel zoodanig gevestigd zijn, dat de oorspronkelijke ziektewerking geheel tot deszelfs bewerktuiging bepaald blijft, terwijl de overige weefsels meer of slechts door aanraking (per contactum) of door medegevoel (per sympathiam) lijden. Het bekrompen verstand wordt bij de beschouwingen van het leven te zeer binnen de grenzen van het klein en groot beperkt; daardoor verliest het de vrijheid, om de wetten des levens gade te slaan, zoo als zij eigenlijk behoorden overzien te worden. Doch tijd en ruimte beperken hier aan deze zijde den mensch, en het is in zekeren zin juist het ligchaam van den mensch, zijn omkleedsel, de spital kittel van asmus, hetwelk hem in de nasporing van zijn eigen ligchamelijk ik in den weg staat en zoo zeer belemmert. Het komt ons dan ook steeds eenigzins vreemd voor, bij het trachten naar eene verklaring der verschijnsels van het
leven, van een standpunt uit te gaan, te veel van de stoffelijke zijde gekozen.
Wat nu de zamenstelling der zenuwknoopen aangaat, kan de Schrijver menig deswege nog bestaand vraagstuk niet op goede gronden oplossen. Hij zal trachten, door de algemeene beantwoording van eene zichzelven gestelde

{==414==} {>>pagina-aanduiding<<}
vraag, de daarin opgeslotene gedeelten op te helderen; maar de bepaling, dat de ontleedkundige opheldering bij den voltooiden mensch of bij de hoogere dieren geenszins mogelijk is, legt aan de geheele behandeling groote zwarigheden in den weg.
De mensch is dier. In zijne ontwikkeling blijft hij zekeren gelijken tred met de ontwikkeling der overige dieren houden; (*) maar ook in de nog geheel dierlijke ontwikkeling mag de kiem der redelijkheid voor de toekomst niet over het hoofd gezien worden. De verhouding tusschen hersenen en ruggemerg ter eene, en zenuwknoopen ter andere zijde, (bl. 15) heeft deze in den redelijken mensch misschien niet iets eigenaardigs, waardoor juist het leven met en zonder bewustheid, het willekeurige en onwillekeurige zulk eene eigenaardige tint vertoont?
In het tweede Hoofdstuk zal de Schrijver de vraag behandelen: Kunnen de actief werkzame deelen van het dierlijk leven zonder zenuwinvloed blijven beslaan? of, met andere woorden: Is de invloed les zenuwstelsels op de voeding middellijk of onmiddellijk? Met den Schrijver aannemende, dat aan het zenuwstelsel veelal werkingen toegekend zijn, die bij andere bewerktuigde voorwerpen niet aan een zenuwstelsel, waar het ontbreekt, kunnen toegeschreven worden, zoo kunnen toch in zekeren zin planten niet met dieren vergeleken worden. Bij overeenkomst in verrigtingen, heeft toch de dierenwereld iets haar alleen toebehoorend eigenaardigs in de bewerktuiging, hetwelk haar op eene bijzondere wijze kenmerkt. Dat eigenaardige wordt tegenwoordig wel eens te zeer over het hoofd gezien, terwijl men de verschillende uitingen van het leven uit dezelfde grondwetten poogt te verklaren. Heeft de overeenkomst in de ontwikkeling der menschelijke vrucht met die in andere dierklassen niet tot het on-
{==415==} {>>pagina-aanduiding<<}
gerijmde denkbeeld aanleiding gegeven, alsof de mensch alle de verschillende ontwikkelingsperioden der dieren eerst heeft moeten doorloopen, om later, bij toeval, door het streven der natuur naar volmaaktheid, mensch te worden? Volgens zulk eene wijze van redeneren zou God niet zijn onmiddellijke Schepper geweest zijn; maar zou men zijnen eersten oorsprong in eene voor levend worden vatbare vormelooze stof - in het slijk - moeten zoeken!! - Niet van gezochtheid is, naar ons oordeel, de stelling vrij te pleiten, dat de invloed op de voeding niet in onmiddellijk verhoogden zenuwinvloed, die niet bestaat, maar in de functie zelve moet gezocht worden, en in zoo verre, als deze functie van de zenuwen afhangt, kunnen deze invloed op de voeding uitoefenen. Hoewel ook wij met den zenuwdampkring niet ophebben, zouden toch vele verschijnsels, ja het geheele leven onverklaarbaar wezen, bijaldien alles stoffelijk moest uitgelegd worden. De levenskracht is
nog nimmer onder vergrootglazen gezien, of door scheikundige middelen ontleed. Doch de Schrijver houdt zich, even als zoo vele anderen, op eene vernuftige wijze, met het speculatieve bezig, terwijl hij een zich gesteld vraagstuk tracht op te lossen, en besluit zijne redeneringen op deze wijze: ‘Doch genoeg, het beginsel staat vast: de afscheiding is mogelijk zonder zenuwen. Hierdoor wil ik echter geenszins ontkennen, dat in den gewonen loop der zaken zenuwen tot deze verrigtingen noodig zijn; maar deze uitkomst duidt aan, dat in deze gevallen de zenuwen waarschijnlijk slechts een bestaand iets (?) wijzigen, opwekken en besturen, in het belang van het geheele ligchaam.’ (Bl. 32.) (*)
Hoe gaarne wij den Schrijver verder wilden volgen, wij zouden te wijdloopig worden, zoo wij bij elk door hem betwist wordend punt bleven stilstaan. In de grond der zaak is het eigenlijke verschil van gevoelens zoo groot niet; want laat de spierkracht ook iets zijn, hetwelk op zichzelf

{==416==} {>>pagina-aanduiding<<}
bestaat, bl. 35, wanneer de zenuw daarbij slechts als wijzigend, besturend en opwekkend in aanmerking komt, dan zijn beide toch in de levende, werkende spier als onafscheidbaar te beschouwen; verg. hiermede bl. 36. (*)
Het derde Hoofdstuk is van belangrijken inhoud, en in hetzelve ontmoet men overal blijken van des Schrijvers scherpzinnige wijze van redeneren; maar hetgeen hij als in zekeren zin bewezen op den voorgrond stelt, hangt dikwijls meer af van de wijze, hoe hij de zaak zich voorstelt. Zijn betoogtrant is scherp onderscheidende; maar beantwoorden de verschijnsels in de Natuur steeds aan deze wijze van betoogen? De Schrijver kent, na eene menigte van redeneringen, aan het hersenstelsel als de eenigste werkzaamheid toe het voorstellingsvermogen. Hij doet dit onder anderen op grond der door flourens op dieren genomene proeven; zij bleven, van hersens beroofd, weken en maanden lang in het leven, terwijl alle levensverschijnsels plaats hadden, uitgezonderd die, welke van het voorstellingsvermogen afhangen. (Bl. 125.) Maar kunnen dieren hier tot maatstaf strekken van hetgeen bij den mensch te dezen plaats heeft?
Het schijnt, dat de Schrijver zijn vraagstuk uit een geheel zuiver natuurkundig oogpunt heeft willen bewerken, wanneer hij bl. 65 zegt: ‘Even als vroeger zal ik ook dit vraagstuk niet in deszelfs vollen omvang behandelen; slechts het vaststellen van één beginsel is hier noodig, en welk dan ook dit beginsel moge zijn, geene andere bedenkingen dan die, welke uit den aard der zaak ontleend kunnen worden, mogen hier beslissen; geen zoogenaamd zedelijk belang, geen godsdienstig stelsel mag hier invloed uitoefenen, omdat beide vreemd zijn aan het te onderzoeken punt.’ Is het hier om waarheid te doen, dan zeker heeft de Schrijver in zoo verre gelijk, wanneer hij gods-
{==417==} {>>pagina-aanduiding<<}
dienstige stelsels uitsluit; maar de mensch, de redelijke mensch, heeft die geene zedelijke behoefte, en brengt deze hem niet tot de Godheid? Ik kan mij geenen mensch op zijn tegenwoordig standpunt denken, of ik moet mij hem als redelijk en ten gevolge van dien als zedelijk wezen tevens voorstellen: hij is in zijne betrekking tot het overige geschapene en tot de dierenwereld een schakel in de groote keten der Natuur; maar die plaats bepaalt of liever omschrijft zijn aanwezen niet. Wanneer het hier niets hoogers geldt, dan de Schrijver bl. 126 zegt, zoo beteekent deze eenige werkzaamheid van het hersenstelsel zeer weinig. Gaarne erkennen wij met hem, dat de natuur- en de ziektekunde elk haar eigen grondgebied behooren te hebben; maar de scherpe limieten van beide komen ons voor, dat bij den mensch niet zijn aan te wijzen, en dat men bij eene te scherpe scheiding ligt tot een der beiden uitersten, materialismus of overdreven spiritualismus, vervallen kan. Dat de Schrijver, volgens zijne wijze van zien, deze klippen (bl. 65) ontweken is, zouden wij in twijfel trekken, ofschoon hij dan ook op dezelve geen schipbreuk geleden hebbe.
Noemden wij den inhoud van het derde Hoofdstuk belangrijk en zaakrijk, die van het vierde trekt de aandacht in geene mindere mate. De Schrijver bepaalt dezelve hier bij de verrigtingen van het ruggemerg. Het standpunt komt ons echter gemakkelijker voor, omdat men bij de nasporing en verklaring dier verrigtingen zich meer op het zuivere gebied der Physiologie bevindt, en niet telkens, bijna zonder het te weten, de grenzen der Psychologie overschrijdt. Over het algemeen kan men hier meer werkzaam zijn uit het oogpunt van vergelijkende ontleeden natuurkunde. Wij beämen ten volle het gezegde van den Schrijver, dat het echter moeijelijk is, de ruggemergskracht in de hoogere dieren aanschouwelijk te maken, (bl. 131.) Het zijn derhalve de kikvorschen, die voornamelijk tot het nemen van proeven gebezigd worden; zij vereenigen in zich vele der vereischten, door hem bl. 133 opgenoemd. Intusschen mogen wij wel zeggen: on-
{==418==} {>>pagina-aanduiding<<}
gelukkig, wien zulk eene physiologische vermaardheid ten deel viel! De vertoornde Jupiter wreekt zich op eene gevoelige wijze over zijn door de kikvorschen miskend gezag, en hij kon deze dieren wel niet in ongelukkiger handen gesteld hebben, dan in die van den mensch. - Hoe gewigtig echter de inhoud van dit Hoofdstuk moge zijn, dezelve is niet wel voor een uittreksel vatbaar, omdat de Schrijver hier meestal de uitkomsten van door hem gedane proeven mededeelt. Men moet deze belangrijke proefnemingen bij herhaling lezen, om hem in zijne gevolgtrekkingen behoorlijk te kunnen volgen; de tijd zal leeren, in hoe verre deze zullen bevestigd worden. Het gevoelen van magendie, wederom geopperd, dat, wanneer het ruggemerg ongekrenkt is, zoo wel de voorste als achterste zenuwdraden of wortels van het ruggemerg gevoelig zijn, strekt ten bewijze, hoe moeijelijk het is, van vaste grondstellingen vooralsnog uit te gaan. Dit blijkt inzonderheid, wanneer men den Schrijver te regt
hoort zeggen: ‘Het zal wel onnoodig zijn, hier nog bij te voegen, dat ook deze proeven aan menigvuldige mislukking onderhevig zijn, zoowel door het te diep als niet diep genoeg wegsnijden van het draderig weefsel.’ - Wij meenen op bl. 154 tegen een woord te mogen waarschuwen, hetwelk ligt tot misvatting aanleiding zoude kunnen geven; deze zal vervallen, wanneer men in plaats van spier kiem leest.
In het vijfde Hoofdstuk zal de Schrijver zijne wijze van zien omtrent de werking van het zenuwknoopstelsel mededeelen, welke hij in het algemeen vooronderstelt gelijk aan die van het ruggemerg te zijn, bl. 183. Deswege laat hij deze redenering voorafgaan: ‘De hersenwerkzaamheid vertoont zich dus slechts als eene hoogere ontwikkeling van die des ruggemergs, zoodat het verschil tusschen beide deze deelen, zoowel physiologisch als anatomisch, geenszins als qualitatief, maar slechts als quantitatief moet aangemerkt worden Deze uitkomst is, geloof ik, van groot gewigt; want hierdoor wordt men in staat gesteld, eenen dieperen blik in de zoo duistere werkingswijze van het zenuwstelsel te werpen. Ook geloof ik, dat zij regt geeft tot het ver-
{==419==} {>>pagina-aanduiding<<}
moeden, dat de werkingswijze van het zenuwknoopstelsel eenige overeenkomst moet hebben met die van het ruggemerg. Immers, gelijk uit het eerste Hoofdstuk blijkt, is het ruggemerg even zoo ontwikkeling uit den zenuwknoop, als de hersens uit het ruggemerg; terwijl het onderscheid bij de lagere dieren tusschen deze verschillende stelsels wegvalt, en alles in de eenheid versmelt: zoodat de zenuwen, bij vele van deze dieren, die naar de ingewanden en naar de willekeurige spieren loopen, gelijk zijn.’
In het zesde of laatste Hoofdstuk gaat de Schrijver over, om het verband tusschen de verschillende zenuwwerkzaamheden als slotsom te beschouwen. Hoe uiteenloopende ook de werkzaamheden der verschillende deelen van het zenuwstelsel zich mogen voordoen, zij moeten allen als tot ééne grondkracht teruggebragt kunnen worden. Het leven kan niet wel anders dan als eenheid gedacht worden, in zoo verre men zich eene voorstelling tracht te maken van iets, hetwelk slechts door deszelfs uitingen onder het bereik der zintuigen valt, waarvan de grondkracht voor de ervaring tot dusverre ontoegankelijk is gebleven en ook wel blijven zal. Terwijl wij den werkzamen Schrijver hoogen lof mogen toekennen voor deze vruchten zijner werkdadige nasporingen, als gevolgen van een beredeneerd onderzoek, zouden wij echter veeltijds eene minder positieve redenering gewenscht hebben. Wij houden het er ook voor, dat hij te veel verwacht, wanneer hij bl. 214 zegt: ‘Hierdoor wordt het mogelijk, het voorstellingsvermogen in zijne volle uitgestrektheid daar te stellen; iets, hetwelk aan de eene zijde op de Psychologie, aan de andere op de Physiologie een' gewigtigen invloed kan uitoefenen, want hiermede is de grens tusschen beide wetenschappen daargesteld, en het ongelukkige tot zich trekken dier wetenschappen van onderwerpen, niet aan dezelve behoorende, kan hierdoor voorgekomen worden.’ Wij voor ons houden de vaststelling van zulk eene grens uiterst moeijelijk, indien al mogelijk. De mensch, gelijk wij reeds gezegd hebben, is dier; maar als ontwikkelde mensch heeft hij eene eigene standplaats, die van redelijk

{==420==} {>>pagina-aanduiding<<}
wezen den homo sapiens van linnaeus. Onze bekrompene wijze van zien scheidt in den mensch het zigtbare ligchaam van de onzienlijke ziel; het verderfelijke kan het onverderfelijke niet aandoen. Maar in de tegenwoordige huishouding bestaat er tusschen beide eene overeenkomst, door welke de eigenlijk redelijke mensch gevormd wordt. Hoe zullen nu hier Physiologie en Psychologie hare strenge grenzen vinden? Wij zouden in zulk eene wijze van zien minder bezwaar vinden, indien wij er niet den gemakkelijken overgang tot een Materialismus in zagen, hetwelk den heiligsten waarborg voor 's menschen tijdelijk en eeuwig geluk aanrandt - de onsterfelijkheid; en zonder deze, zonder het geloof aan eene opstanding, wat wordt er van het geloof in God? Het bestaan van God hangt niet van menschelijke redeneringen af; maar het is geenszins onverschillig, in welk eene betrekking het eindige wezen zich tot den Oneindige beschouwt. Wij hopen, dat men ons wèl zal verstaan, en het gezegde niet zal aanmerken als eene ingewikkelde beschuldiging tegen den ons geheel onbekenden Schrijver. Wij herinnerden ons hier het uiteinde van den grooten reil, of liever zijne ontboezemingen in den laatsten tijd van zijn leven, welke zoo veel gerucht gemaakt en tot zoo vele onaangenaamheden aanleiding gegeven hebben. Maar genoeg! De Heer dassen heeft ons eene belangrijke mededeeling gedaan. Het is dus niet alleen in Engeland, Duitschland en Frankrijk, dat men oorspronkelijk mag wezen; niet alleen in Frankrijk, dat men proefondervindelijk werkzaam is; niet alleen de Duitscher, die bij uitsluiting de wetenschap bespiegelend behandelt: ook de laatste tijd schonk ons over zulk een gewigtig onderwerp oorspronkelijke bijdragen; wij wenschen, dat zij den buitenlanderen, ter eere van deze
landgenooten, niet onbekend mogen blijven. De Heer van deen tracht hierin te voorzien door eene Fransche uitgaaf van zijn werk, hetwelk nu zal behandeld worden.






{==421==} {>>pagina-aanduiding<<}

Algemeene Geschiedenis van de Volken en Staten der Oudheid, hunne zeden, staatsleven, beschaving, kunsten en literatuur. Door Dr. H. Riedel. Iste Deel. Te Groningen, bij W. van Boekeren. In gr. 8vo. 1841. IX, 546 bl. f 5 - :

Sedert eenige jaren is onze vaderlandsche Letterkunde met vele geschriften verrijkt geworden, die tot het vak der Algemeene Geschiedenis behooren. Dit was de vervulling van eene wezenlijke behoefte; want vroeger bestond er in onze taal bijna niets dan de overzetting van de Algemeene Geschiedenis van schröck en de verkorte uitgaaf daarvan, door de Maatschappij tot Nut van 't Algemeen bezorgd, die, hoe verdienstelijk ook, niet meer op de hoogte van de geschiedkundige onderzoekingen waren, om hiervan de voornaamste slotsommen te kunnen opleveren. Doch eindelijk volgden zich de vertalingen van werken betrekkelijk de Algemeene Geschiedenis spoedig op; zoo als die van j. von muller, door n.g. van kampen, die van pölitz, door witsen geysbeek, en eindelijk de zoo verdienstelijke overzetting van de Algemeene Geschiedenis van bekker in 21 Deelen; terwijl men thans weder die van von rotteck ter vertaling aankondigt. Met genoegen werden ook de oorspronkelijke overzigten der Wereldgeschiedenis van Mr. engelen en Mr. dorn seiffen door het publiek ontvangen. Men kan dus gereedelijk zeggen, dat er in onze taal eene rijke bron geopend is, om de zucht naar algemeene geschiedkundige kennis ruimschoots te voldoen.
Indien men echter al deze werken van naderbij beziet, en met de vorderingen en vereischten van eene meer wetenschappelijke beoefening der Geschiedenis vergelijkt, zal men moeten erkennen, dat zij er meestal niet geheel aan voldoen, en meer populair geschrevene leesboeken en overzigten zijn, dan dat zij de resultaten der hedendaagsche geschiedkundige kritiek en nasporing, in eenen meer wetenschappelijken vorm, met eene grondige voorstelling, leveren, zoo als zulks in Duitschland plaats heeft. Men kan derhalve een werk als het hier boven aangekondigde geenszins als overtollig beschouwen, dat zoo zeer in vorm en wijze van behandeling van de vorigen verschilt, en waardoor ook

{==422==} {>>pagina-aanduiding<<}
de opmerking, die men, oppervlakkig beschouwd, zoude kunnen maken, dat deze Algemeene Geschiedenis, bij het aanwezig zijn van zoo vele anderen, wel zoude kunnen gemist worden, geheel komt te vervallen.
Men heeft in de 19de eeuw, inzonderheid in Duitschland, groote vorderingen in de geschiedkundige nasporing gemaakt. De onoordeelkundige behandeling van rollin en de partijdige scherts van voltaire, kunnen niet meer voldoen, of vinden slechts bij weinigen eenigen ingang meer; en, om de woorden van Dr. riedel in zijne Voorrede te gebruiken, ‘bij alle beschaafde volken heerscht thans de levendigste belangstelling en de grootste ijver voor eene nieuwe, meer degelijke en vruchtbare beoefening der Geschiedenis, die zich niet, zoo als veelal in vroegeren tijd, bepaalt bij een eindeloos verhaal van oorlogen, noch uitsluitend bij de optelling van de lotgevallen van Vorsten en Regenten, maar de volken zelve ten onderwerp kiest, en hunne ontwikkeling, zoo wel in Staten en Rijken, als in de voortbrengselen hunner nijverheid, de vruchten van hunnen geest en den invloed daarvan op hunne zeden en zedelijkheid zoekt uiteen te zetten. Evenmin vergenoegt men zich met algemeene redeneringen en zoogenaamd wijsgeerige beschouwingen over de Geschiedenis, hoe veel opgang die ook nog vóór korte jaren onder allerlei vorm en strekking plagten te maken; maar begint hoe langer hoe meer in te zien, dat alle geschiedkundige redenering op welgewaarborgde feiten en op echte voortbrengselen van kunst en wetenschap gegrondvest en daaruit afgeleid moet zijn.’ Het is dus eene juiste kennis van den toestand der Volken en van den verschillenden geest der tijden, uit de naauwkeurige studie der echte en oorspronkelijke bronnen geput, die men thans verlangt, waarvan het geheel en het overzigt de Wereldgeschiedenis uitmaakt. De voornaamste Handboeken, die in onzen tijd zijn uitgekomen, zoo als dat van heeren over de Geschiedenis der oude Staten, dat van rehm over die der Middeleeuwen, zijn wel uitmuntende gidsen, om tot de kennis
der geschiedkundige daadzaken te geraken, maar geene Algemeene Geschiedenissen; even zoo min als de wijsgeerige bespiegelingen over de lotgevallen des menschdoms, waarvan de Voorlezingen van hegel over de Wijsbegeerte der Geschiedenis als 't ware het nec plus ultra zijn.
Dr. riedel is dus begonnen, zijne taak volgens de opge-
{==423==} {>>pagina-aanduiding<<}
gevene grondbeginselen en vereischten te behandelen, en heeft zich tevens de oorspronkelijke bronnen, onder de nieuwste en gewigtigste verschijnselen der geschiedkundige letterkunde tot leiddraad gekozen; de Fasti Hellenici van clinton, en wel voornamelijk het Universalhistorische Ubersicht der Geschichte der alten Welt und ihre Cultur (9 Vol. in 8vo.), waarvan hij de verdeeling en vorm van behandeling hoofdzakelijk heeft gevolgd. Hij bepaalt zich vooreerst bij de oude Geschiedenis, die hij hoopt binnen een paar jaren in vier Deelen af te werken. Bij de goedkeuring van het publiek, zoude het niet onwaarschijnlijk zijn, dat wij van hem ook de Middeleeuwen en de nieuwe Geschiedenis ontvingen; waardoor wij in onze letterkunde een geschiedkundig werk, geschreven volgens de vorderingen der wetenschap in onzen tijd, zouden verkrijgen.
Dit Deel bevat, behalve eene algemeene en bijzondere Inleiding, veertien Hoofdstukken, die soms in onderafdeelingen, en allen in paragraphen gesplitst zijn. Zij behandelen 1o. den voorhistorischen tijd; 2o. China; 3o. Indië; 4o. Oud Perzië;, Babylonië en Assyrië; 5o. Egypte en Meroë; 6o. Palestina, Phoenicië, Syrië en Arabië; 7o. Assyrië, Babylonië en Medië; 8o. Klein Azië, Armenië en de Caucasische landen; 9o. Geschiedenis van Perzië; 10o. Griekenland, aardrijkskundige beschrijving, volkplantingen, klimaat enz.; 11o. oudste Geschiedenis der Grieken; 12o. van de volksverhuizing der Doriërs tot aan de oorlogen met de Perzen. a. Geschiedenis. b. Staatsinrigtingen, levenswijze, letterkunde, kunsten, Godsdienst; 13o. Atheensch tijdvak. Van het begin der oorlogen tegen de Perzen tot aan het einde van den Peleponnesischen oorlog. a. Geschiedenis. b. Staatsinrigting en levenswijze. c. Letterkunde. d. Kunsten. e. Godsdienst; 14o. Thebaansch tijdvak. Van het einde des Peloponnesischen oorlogs tot op
philippus van Macedonië. a. Geschiedenis. b. Staatsinrigting, zeden en levenswijze. c. Letterkunde. - Deze opgaaf zal genoegzaam zijn, om den rijken inhoud en de wijze van behandeling van dit eerste Deel der oude Geschiedenis te doen kennen.
In de voorhistorische en oudste geschiedkundige tijden is de Schrijver met opzet kort, misschien wel wat te veel, waardoor men somtijds hier wel eens daadzaken mist, die men zoude wenschen aan te treffen. Over het algemeen is de stijl kort en gedrongen, zoo als zulks bij een overzigt,

{==424==} {>>pagina-aanduiding<<}
waar een rijkdom van zaken in een zeker bestek moet worden zaamgeperst, behoort te zijn, hetgeen echter hier en daar eene mindere duidelijkheid ten gevolge heeft. Inzonderheid heeft ons het gedeelte, dat over de beschaving, letterkunde en kunsten der volken handelt, het meest voldaan. De Schrijver heeft hier geheel het spoor van den beroemden Geschiedschrijver schlosser gevolgd, die overal het verband van de zeden, de letterkundige en wetenschappelijke beschaving met de gebeurtenissen aanwijst, en hierdoor den verschillenden geest der tijden met fiksche en krachtige trekken teekent.
De Schrijver heeft wèl gedaan met een kort begrip van deze Geschiedenis zamen te stellen, tot gebruik van de jonge lieden op de Gymnasiën; want, zoo als dit werk is aangelegd, is het daarvoor minder geschikt, deels om de uitvoerigheid en omvang, en ten andere om de wetenschappelijke grondigheid der behandeling, die voor eerstbeginnenden in de beoefening te moeijelijk en te hoog is. Wil men dit werk met genoegen en vrucht lezen, zoo moet men reeds van eene genoegzame geschiedkundige kennis voorzien zijn, om al hetgeen hier aangeduid is te verstaan en op deszelfs juiste waarde te schatten. Het is voornamelijk geschikt, om het handboek te zijn van allen, die de Geschiedenis voor de onafgebrokene studie van hun gansche leven houden, en die soms, in het kort en met groote trekken wenschen terug te komen op hetgeen zij voorheen meer in de bijzonderheden hebben uitgewerkt gezien. De Wereldgeschiedenis in haren geheelen omvang is toch het toppunt en de slotsom van alle afzonderlijke historische onderzoekingen, het doel, waarop deze alle moeten uitloopen. Wij wenschen, dat het werk van Dr. riedel genoegzame ondersteuning bij het publiek moge vinden, om hem aan te moedigen, niet alleen de oude Historie, maar ook die der Middeleeuwen en die der nieuwere tijden te kunnen afhandelen, waardoor voorzeker een groote stap tot aankweeking van eene echt wijsgeerige en wetenschappelijke beoefening der Geschiedenis in ons Vaderland zoude gedaan zijn; terwijl het niet te ontkennen is, dat wij hierin, zoo als in sommige andere vakken van kunst en wetenschap, nog geenszins op de hoogte van onze naburen staan.
Wij moeten ten slotte de aanmerking maken, dat, hoewel wij het met den Schrijver eens zijn, de aanhaling der

{==425==} {>>pagina-aanduiding<<}
bijzondere bronnen aan den voet der bladzijden, bij een werk als het aangekondigde, niet zoo zeer vereischt wordt, wij echter gaarne hadden gezien, dat hij bij de onderscheidene Volken eene korte kritiek der algemeene bronnen hunner geschiedenis had geleverd, zoo als hij bij die der Egyptenaren gedaan heeft; dit geeft immers den juisten leiddraad tot verdere nasporingen aan de hand. De aardrijkskundige beschrijving van Griekenland behoefde zoo uitvoerig niet te zijn; zij is geheel buiten verband met de overige gedeelten van het werk; men kan elders genoeg hierover vinden, en het veertigtal bladzijden, dat zij beslaat, had voor een groot gedeelte plaats kunnen opleveren, om sommige onderwerpen, die wat te kort aangeduid zijn, uitvoeriger te behandelen.






Geschiedenis der vaderlandsche Schilderkunst sedert de helft der XVIIIde Eeuw. Door R. van Eynden en A. van der Willigen. Aanhangsel op de drie Deelen, bevattende Necrologie, enz. Te Haarlem, bij de Wed. A. Loosjes, Pz. 1840. In gr. 8vo. 334 bl. f 3-25.

Recensent ontveinst niet, dat hij de aankondiging van dit werk met een weemoedig gevoel begint: de verdienstelijke van der willigen, die zoo belangrijk medewerkte aan de zamenstelling van de Geschiedenis der vaderlandsche Schilderkunst, en nog dit Aanhangsel in 't licht gaf, is niet meer! En ook de man, die zich had voorgenomen, en hiermede reeds aanmerkelijk gevorderd was, om de levens en werken der Hollandsche en Vlaamsche Kunstschilders, Beeldhouwers, Graveurs en Bouwmeesters, van het begin der XVde eeuw tot heden, te beschrijven, aan wiens kunstkennis en pen deze taak zoo uitnemend was toevertrouwd; en die tevens met zijn werk zoo veel aangevuld en voltooid zoude hebben, de verdienstelijke Dichter, Kunstkenner en Schrijver immerzeel, is mede aan kunst en letteren door den dood ontrukt.
Bij het openslaan zelf van dit Aanhangsel wordt dat gevoel vermeerderd, daar men zulk eene reeks van talentvolle mannen ontwaart, wier namen hier wel staan aangeteekend, maar wier penseel en kunst ons geene voortbrengselen meer kunnen leveren, daar zij, hetzij in jeugdigen

{==426==} {>>pagina-aanduiding<<}
leeftijd, hetzij in meer gevorderden ouderdom, reeds natuur den tol betaald hebben en hun licht aan den kunsthemel is uitgedoofd. Ja, wanneer wij onder dat groot aantal namen een' spaendonck, a. van strij, odevaere, p.g. van os, van bree en anderen aantreffen, dan kan het niet anders, of zulks moet een smartelijk gevoel verwekken, dat nog dieper grieft, wanneer wij in de rij der overledenen de namen van eenen schotel, dyxhoorn, breukelaar, nuyen en dergelijken vinden opgeteekend. De dood van zoodanige Schilders, in den bloei huns levens, in de krachtige ontwikkeling hunner talenten, aan de Hollandsche Schilderschool ontrukt, kan niet anders dan als een bijna onherstelbaar verlies voor hare eer en haren roem beschouwd worden. Dat echter de vereerder hunner verdiensten regt heeft doen wedervaren aan hun uitstekend schildertalent, is, tot eere van hen en van allen, die hiertoe bijdroegen, gebleken, door de openlijke hulde, hunner nagedachtenis en verdiensten te beurt gevallen; en van dien kant beschouwd toefden wij bij hunne namen met eene zekere aangename gewaarwording, die ons, bij de herinnering van hunne kunstvoortbrengselen, eenigermate het zoo grievende van hun verscheiden deed op zijde stellen.
Zoo veel wij dit hebben kunnen nagaan, zijn de Berigten, wegens ettelijke Kunstenaars en Kunstminnaars, welke na of sedert het sluiten van het derde Deel dezer Geschiedenis overleden zijn, vrij naauwkeurig. De belangrijke misstelling (die gelukkig het getal der opgegevene overledenen door het behoud van een verdienstelijk man vermindert) alsof ferdinand braekeleer in 1839 zoude overleden zijn, is door den Heer j.a. bakker, in een' brief van 30 Nov. 1840, aan de Redactie van den Konst- en Letterbode ingezonden en in No. 54 van dat jaar geplaatst, opgehelderd, 's Mans overlijden is onwaar bevonden, en tijdens dit schrijven is de talentvolle braekeleer nog in leven. Zijn kunstpenseel verschaffe ons nog veel genot! Wanneer wij den dood van den jongen breukelaar niet hadden vermeld gevonden, zouden wij gedacht hebben, dat de Schrijver hierdoor in verwarring ware gebragt geworden, daar deze verdienstelijke Schilder in 1839 is overleden: nu kunnen wij volstrekt niet gissen, hoe zulk een misslag in dit Aanhangsel is ingeslopen.
Het tweede gedeelte van het Aanhangsel, hier nu de acht-
{==427==} {>>pagina-aanduiding<<}
ste Afdeeling uitmakende, bevat nadere Berigten wegens Kunstenaars, in het derde Deel dezer Geschiedenis voorkomende, en welke, voor zoo ver den Schrijver bekend is, nog in leven zijn. De artikelen betrekkelijk de nog in leven zijnde Schilders behelzen hier niet veel meer dan eene bloote opgave van hetgeen door dezelve, sedert het afwerken van het derde Deel, op verscheidene Tentoonstellingen is geleverd, en zijn overigens, wat de beschouwing hunner talenten en den meerderen voortgang in de kunst betreft, als vrij schraal aan te merken. Dit gedeelte is zeer dor en droog behandeld; terwijl er van sommigen gewag wordt gemaakt, van wie Rec. dunkt, dat waarlijk beter ware geweest maar geheel te zwijgen, daar de herinnering van de stukken van sommigen, hier aangehaald, niet zeer geschikt is, om hunne schildertalenten eenigermate op prijs te stellen. Rec. is het in dezen dus met den verzamelaar niet eens; en of men al ‘kloeke en groote miniaturen’ of ‘historiéle stukken’ levert, het is toch ook in de Schilderkunst waar, dat het niet aankomt op de quantiteit maar eeniglijk op de qualiteit van het geleverde, en dan worden er voorzeker Schilders genoemd, op wier vooruitgang in de eenentwintig jaren na het in 't licht verschijnen van het IIIde Deel waarlijk niet veel te roemen valt; terwijl anderen worden voorbijgegaan, die dan veel eerder eenige vermelding verdiend hadden; b.v. jacob de meijer, van wien met een enkel woord in het IIIde Deel wordt gesproken, schoon geene historiéle stukken of miniatuurportretten op Tentoonstellingen, zoo wij meennen, geleverd hebbende, is nu hier vergeten: het onderwijs aan de Teekenschool te Schiedam is thans, zoo wij ons niet vergissen, aan dien Heer toevertrouwd, die, als onderwijzer
in de Teekenkunst, voor die taak niet ongeschikt is.
De Heer c. bakker, te Rotterdam, nog onder de levende kunstenaars te tellen, en van wien hier niets meer wordt gevonden, behoorde in deze Afdeeling opgenomen te zijn; terwijl de verzamelaar het berigt van den Heer j.a. bakker juister had kunnen opgeven, door de mededeeling, dat genoemde Heer nog voortgaat met lesgeven in de Teekenkunst, hoewel hij zich in den laatsten tijd meer, en wel zeer gunstig, als wijsgeerig Schrijver en Letterkundige heeft doen kennen, en hij niet alleen ‘dan ook tot Lid der Maatschappij van Nederlandsche Letterkunde te Leiden voorgesteld en

{==428==} {>>pagina-aanduiding<<}
aangenomen is,’ maar verscheidene Maatschappijen en Genootschappen hem hunnen zilveren of gouden eerepenning voor de beantwoording hunner prijstoffen hebben toegewezen.
Bij enkele onnaauwkeurigheden, als verkeerde opgaven van woonplaats van sommige Schilders, zoo als b.v. van baer van slangenburgh, die niet in Utrecht maar sedert geruimen tijd al in Delft woont, het geheel zwijgen in het gansche werk, zonder dit hier te herstellen, van den Haagschen, schoon nu reeds bejaarden Kunstkenner en Portretschilder loeff, enz. willen wij niet langer stilstaan, maar liever ons verslag vervolgen, door verder iets te zeggen van de negende Afdeeling, bevattende: Aanwijzing der thans nog bestaande voornaamste Kunstverzamelingen, en beschouwing der nuttige inrigtingen, ten behoeve der schoone kunsten, in ons Vaderland.
Ook deze Afdeeling laat vrij wat te wenschen overig. Spreekt onder anderen de Schrijver breedvoerig over de Amsterdamsche kunstverzamelingen, en maakt hij, bij de vermelding van het overlijden der bezitters, gewag van de veranderingen, welke aangaande verscheidene verzamelingen te Rotterdam, Dordrecht, Utrecht en elders plaats hadden, van de eerste stad, zoo als wij vernamen en het genoegen smaakten er getuigen van te zijn, mogt wel iets meer gezegd zijn geweest, daar de uitmuntende verzameling van teekeningen, meestal moderne kunst, van den Heer p. van der dussen van beeftingh aldaar, zoon van den Heer aarnout van beeftingh, van wiens kunstverzameling in dit Aanhangsel gesproken wordt, als voorzeker in de kunstwereld, om derzelver belangrijkheid, bekend, wel mogt genoemd zijn, en de kabinetten van de Heeren m. hoffman, e.l. jacobson, nottebohm en anderen, ook aldaar woonachtig, niet moesten vergeten zijn, evenmin als hier geen woord gerept wordt van het wel niet uitgebreide maar toch keurige kabinet van den Heer schinkel te 's Hage; wel voor iederen liefhebber of vreemdeling bezienswaardig. Belangrijk zoude het ook geweest zijn, iets naders te hooren van sommige kunstverzamelingen, van welke in het IIIde Deel gesproken wordt, en die nog bestaan. Rec. meent wèl te weten, dat b.v. de Heer j. de vries, te Amsterdam, en Dr. c. dalen, te Rotterdam, nog blijven verzamelen, en dus, als bezitters van zeer fraaije schilderijen of teekeningen, hier, bij vernieuwing, behoorden genoemd te worden.

{==429==} {>>pagina-aanduiding<<}

Onder de Inrigtingen ter bevordering der schoone kunsten worden de te Amsterdam en 's Gravenhage opgerigte Maatschappijen opgegeven. In den titel der 's Gravenhaagsche is eene misstelling: zij schrijft niet, gelik de Amsterdamsche, ‘tot bevordering van beeldende kunsten,’ maar noemt zich Nederlandsche Maatschappij van schoone Kunsten; eene ‘dergelijke’ als de Amsterdamsche kan men ze ook niet dadelijk noemen; zij werkt op geheel andere wijze, die dan ook in Tijdschriften, aan de kunst gewijd, breeder aangewezen, en bij bevoegde beoordeelaars, als zeer verschillend van die der Hofstad, bekend is.
Als Aanhangsel op de drie Deelen vult hetzelve veel aan: het ruime tijdvak gaf dan ook hiertoe geschikte aanleiding. Wij moeten echter nog eenige onnaauwkeurigheden opgeven, die ons voorkomen van belang te zijn. Op het art. m. schouman wordt geen woord gesproken van deszelfs zoon te Breda. Hoezeer deze in het vervolg onder de jongere kunstenaars zoude moeten behandeld worden, verdiende hij voorzeker, als verdienstelijk beoefenaar, hier wel met een enkel woord te zijn aangehaald, om nader op dien Schilder terug te komen. Ook is er eene misstelling in de opgave der schilderijen van den Heer g.a. schmidt, te Dordrecht. Die Heer is niet de schilder van het Huwelijkscontract, welke schilderij in den Catalogus der Tentoonstelling te Amsterdam, voor den jare 1838, genoemd wordt. ‘Op de Tentoonstelling in 1838,’ vinden wij hier, ‘beschouwde men met vermaak een stuk, door g.a. schmidt, voorstellende het maken van een Huwelijkscontract, No. 406.’ Van het Huwelijkscontract is vervaardiger de Heer w.a. schmidt te Rotterdam. De beschrijving achter No. 407, het Huwelijkscontract, is achter No. 406, de schilderij van g.a. schmidt, geplaatst. Het, onder dat No., door laatstgenoemden Schilder geëxposeerde stuk was een Binnenhuis. Op het art. nuyen hadden wij nog gaarne melding gemaakt gezien (het is toch zeer kort na den dood van dit uitstekend talent bekend geworden) van het plan, om een gedenkteeken voor dien jeugdigen kunstenaar, voor dat Genie, voor dien Peintre de genre-apart, gelijk wij elders vonden, op te rigten; te meer, daar er reeds bijdragen tot dat einde door Schilders en kunstvereerders geleverd zijn. Rec., schoon er niet voor zijnde, maar veeleer
instemmende met hetgeen de Eerw. boeke, in zijne Redevoering over het ongepast en overdreven

{==430==} {>>pagina-aanduiding<<}
vereeren van menschen, als een kenmerk van onzen leeftijd, zegt, (Vaderl. Letteroef. No. IV. 1841) om maar zoo ruimschoots monumenten op te rigten, zag echter gaarne, en zeker zagen het zeer velen gaarne met hem, dat het plan tot stand kwam.
Door den dood van den Heer van der willigen zal er waarschijnlijk nu wel geen vervolg op dit werk te wachten zijn, waarin de leemten en onnaauwkeurigheden zullen kunnen worden verbeterd. Het is dus te wenschen, dat zulks geschiede in het werk, hetwelk de verdienstelijke immerzeel zoude uitgeven, en wij tot zulk eene hoogte hopen gevorderd te zijn, dat het, met behulp van bekwame handen, het licht kan zien. Zoo mogen, bij het beschrijven van het kunstenaarsleven, uit een geschiedkundig oogpunt beschouwd, vele bijzonderheden ons toekomen, welke in onze biographische werken of geheel over het hoofd gezien of min naauwkeurig geboekt zijn.
Weinig kon de waardige van der willigen vermoeden, dat hij zoo spoedig op de lijst der overledenen zoude zijn aangeschreven geworden! Eere zij dus zijner nagedachtenis, daar hij steeds en ook hier getoond heeft, zoo veel in zijn vermogen was, belang te stellen in de Geschiedenis der vaderlandsche Schilderkunst!
Druk en papier zijn gelijk aan de vorige Deelen, en voor de bezitters derzelven is dit Aanhangsel onmisbaar.





Egmond in 1004 en 1021, door W.J. Hofdijk. Te Alkmaar, bij H.J. van Vloten. 1840. In gr. 8vo. XII en 91 bl. f 1-80.

Wat Rec. vroeger bij het aankondigen van de eerste proeve des heeren hofdijk vreesde, dat ziet hij in dit stuk bewaarheid. Het ontbreekt den man niet aan aanleg, maar hij slaat eenen geheel verkeerden weg in, en zal daardoor op den duur weinig of niets goeds leveren. Dat ziet men reeds uit de onderwerpen, die hij ter behandeling kiest, en die meestal van weinig smaak getuigen. Zoo was het met zijne rosamunda, zoo is het ook met het eerste gedeelte van egmond. Het overspel tusschen katherijne van egmond en den Heer van renesse en de straf van beiden heeft niets, waardoor het eenigzins de belangstelling waardig is; niets,

{==431==} {>>pagina-aanduiding<<}
waardoor het zich eenigzins ter behandeling aanbeveelt: 't is alledaagsch, verachtelijk, onbelangrijk. Hoe kan het zich aan iemand, die eenigen smaak bezit, ter bewerking aanprijzen? Had het nog eenige waarde als inleiding of bestanddeel van de tweede legende, Egmond betreffende, waarin eene andere burgtvrouw van dat slot zelve aan de zijde van haren zoon strijdende verschijnt, men zou het eerste misschien om het laatste kunnen dulden. Maar ook dat is het geval niet. Het staat daarmede in geen het minste verband, ja het neemt de waarheid of waarschijnlijkheid van het laatste verhaal geheel weg. Heer dodo, in de tweede legende, kan, naar de tijdrekening des Dichters, nog niet veel meer dan een kind geweest zijn, niet veel ouder althans dan vijftien jaren, en de wijze, waarop hij hier voorgesteld wordt, is met dien jeugdigen leeftijd geheel in strijd. Er bestaat ook geen de minste zamenhang tusschen het eerste en het tweede.
Is dus de keuze des onderwerp ongelukkig, de behandeling laat insgelijks veel te wenschen over. Hofdijk behoort onder de Romantieken, die meenen, dat alles, wat zonderling is, ook fraai moet zijn, die met maat en rijm omspringen zoo als het hun goeddunkt, die er eene bijzondere schoonheid in zoeken, als zij hunne verzen en volzinnen zoo afdeelen, dat er niets van het vers in overblijft, en die door klinkende woorden juistheid en waarheid van denkbeelden zoeken te vergoeden. Rec. wil eens eene enkele bladzijde nagaan, die op verre na niet onder de ongelukkigste behoort, en doen zien, hoe vele fouten in die weinige regels zijn te tellen. Hij kiest bl. 18:

Hoe vreeslijk een verandering, 
Het oogenblik, dat pas verging, 
En 't oogenblik van 't schrikklijk Heden! 
Die aanblik - o, een hellesmart 
Greep hem met scherpe klaauw in 't hart 
En dreef zijn bloed terug naar d'oorsprong; 
Geen siddring was 't, die hem beving; 
Het was een schok, die alles doordrong, 
Verlamming, schrikbre duizeling, 
Stuipachtig, die de levensvonk 
Bedreigde met vernieling of 
Met waanzin. 't Scheen hem de aarde ontzonk, 

{==432==} {>>pagina-aanduiding<<}

Of gansch de baaiert weer in 't stof 
Verging en wervlend rond hem vloog; 
't Was of zijn geest het lijf onttoog; 
Zijn boezem hijgt naar lucht, zijn oog 
Staart schrikklijk 't schennig schouwspel aan; 
Zijn knieën knikten, en de kracht 
Begaf hem om alleen te staan; 
Gelijk een ceder, die, geknacht, 
De kruin aan een der rotsen leunt, 
Die hem voor 't storten ondersteunt, 
Zoo leunt de ridder aan den wand 
Door ijsslijk weegevoel vermand. 


Rec. wil de eerste regels laten gelden voor 't geen zij zijn, ofschoon het oogenblik van 't schrikklijk heden hem weinig bevalt, en de scherpe klaauw der hellesmart eene vrij afgezaagde uitdrukking is. Maar de man, die zich ook al vermeet eene eigene spelling van onze taal te hebben, moest dan ten minste toonen, dat hij die taal verstond. Hij moest in doordrong den klemtoon niet verkeerd hebben laten vallen en daardoor niet eene verkeerde beteekenis aan dat woord hebben gegeven. Doordringen met den klemtoon op het voorzetsel, en doordringen met den klemtoon op het werkwoord, zijn twee verschillende woorden, waarvan alleen het laatste hier te pas komt. Hij moest niet spreken van eenen geknachten ceder, noch eene constructie maken, gelijk deze: 't Scheen hem de aarde ontzonk. Maar men zie eens den klingklang en onzin, die er te vinden is, te beginnen met: Verlamming enz. Wat is een schrikbre duizeling, die stuipachtig is? of een levensvonk, die bedreigd wordt met vernieling of met waanzin? Een vonk wordt uitgedoofd, niet vernield, en hoe een vonk bedreigd kan worden met waanzin, gaat alle begrip te boven. Maar eilieve, wat verstaat gij, door een bajert, die in 't stof vergaat, en dan NB. wervlend rondom iemand vliegt?
Zietdaar aanmerkingen op ééne bladzijde, en iedere bladzijde zou ruime stoffe opleveren. Zoolang men zijne denkbeelden niet juister weet uit te drukken, zoolang men de taal niet beter meester is, deed men best niet voor het publiek op te treden, maar den raad van kundige vrienden in te roepen, om zijn werk te volmaken, en, na oefening in de eerste vereischten tot wel schrijven en ook wèl dichten,

{==433==} {>>pagina-aanduiding<<}
eenmaal iets beters te kunnen leveren, waartoe het den Heer hofdijk niet aan aanleg ontbreekt.
Druk en papier zijn maar zeer middelmatig.





Neêrlands Eersten (Eerste) Koning, door N.B. Donkersloot. Te Utrecht, bij R. Natan. 1841. In gr. vo. 25 bl. f : - 30.

Het is voorzeker een treurig verschijnsel, wanneer een Vorst, die gedurende meer dan het vierde eener eeuw het voorwerp der algemeene liefde en bewondering van onderdaan en vreemdeling was, zelfs vóór hij het wereldtooneel nog verlaten heeft, het onderwerp wordt van veler afkeurende gesprekken en geschriften; en ook Rec. heeft het meermalen veroordeeld, als hij onbevoegden op hoogen toon hoorde napraten, wat zij ten opzigte van hem, aan wiens verdediging de voor ons liggende coupletten gewijd zijn, van anderen gehoord of gelezen hadden.
Desniettemin komt het hem voor, dat, in het onderhavige geval, alleen de openbaarmaking van nog geheime memoriën, staatkundige briefwisseling, beredeneerde apologie, en op waarheid gegronde cijfers, het moeijelijke pleit zouden kunnen beslechten, en dat zelfs de stoutste poëzij hier op zichzelve niet in staat zou zijn, het hart van den kalmen Nederlander meer dan voor een oogenblik te treffen, zonder zijn verstand eenigermate te overtuigen, of zijn vooroordeel - mogt het vooroordeel zijn! - te overwinnen.
Maar, vermag krachtige poëzij zulks niet, wat zal dan deze berijmde verdediging vermogen, waartoe de ons geheel onbekende Heer donkersloot zich geroepen achtte, die NB. zelf in zijne Inleiding erkent: ‘Nimmer nog werden de gebreken, waarvan ook de Vorst nooit zuiver kan zijn, door ijdele lofzangen uitgewischt’? - Dan, zien wij kortelijk, wat hij ons levert.
Na de Inleiding, in den vorm van Voorrede, vinden wij hier eenen Voorzang, waarin over de van ouds bekende waarheid wordt uitgeweid, dat ook der Vorsten lot afwisselend is, en dat zij niet te veel op de algemeene geestdrift bouwen moeten,

Die hen met Hozanna's vleit, 

{==434==} {>>pagina-aanduiding<<}

Want het zijn vaak veege spranken 
Van der menschen ijdelheid! (bl. 8.) 


In dezen Voorzang komt, onder de gewone, bij zoodanig onderwerp gebruikelijke, figuurlijke spreekwijzen, ook de meer nieuwe uitdrukking voor, dat ‘een schip ter klipbank henen zakt.’ (bl. 7.)
Nu zijn wij tot het eigenlijke Dichtstuk genaderd, hetwelk in twee deelen gesplitst is, waarvan het eerste met een Oud-Friesch, het andere met een Latijnsch motto prijkt. Uit dit laatste mogen wij echter nog niet opmaken, dat de vervaardiger een ‘aan Minerva geheiligd kind’ zou zijn,

Wiens gretig brein het zaad der wijsheid 
Met onverzaadbren lust verslindt. (bl. 15.) 


Aan de Omwenteling in November 1813 wordt eerst herinnerd. Ten gevolge dier Omwenteling en andere gebeurtenissen

Ontlook voor Nederland en Vijfden Willems Zoon 
Met schitterende pracht de eerste Koningskroon. 


De verwachting, van den Vorst gekoesterd, die deze ontloken kroon droeg, was hoog gespannen, en zij is, in velerlei opzigten, voorzeker, niet beschaamd geworden. Dit alles wordt hier juist genoeg beredeneerd, ware het maar niet zóó bezongen geworden; want, aan rijm en maat gebonden, zegt donkersloot soms onbegrijpelijkheden. Hoe toch kan men, b.v., de volgende, alles behalve malsche, spraakwending aan 's Konings Raadslieden verklaren:

Meldt vrij, in ongeveinsde woorden, 
Hoe dikwijls uw' vereende kracht 
Zich, in haar wulpsche drift (?), vergastte 
Aan 't regt der Koninklijke magt; 
Hoe vaak men voor de fout, door uwe schuld gewrocht, 
Bij d'onschuldvollen troon alléén voldoening zocht. (bl. 16.) 


Maar nu (het is de Heer donkersloot, die het zegt) zijn de Hozanna's gesmolten in een rampzalig klaaggeluid, en strooit de laster

{==435==} {>>pagina-aanduiding<<}


naar alle kant, met list en sluw beleid, 
Het kankerachtig zaad der ontevredenheid. (bl. 17.) 


waar vooroordeel, miskenning en nijd dan ook rijkelijk van het hunne aan toevoegen, en alzoo de gevolgen van anderer zorgelooze sluimering - letterlijk zegt donkersloot die sluimering zelve - alleen op 't achtbaar hoofd des eersten Konings doen nederdalen.
Na dit historisch verhaal vinden wij, in de tweede afdeeling, eene toespraak aan de Natie, waarin zij billijk vermaand wordt Vaderland en Koning te beminnen, en verder op het oog te houden, dat een Vorst even min als iemand anders van feilen vrij is, en bij hare zonen het ongunstig denkbeeld omtrent den ouden Vorst te vernietigen, die eens de zegen des Lands geweest is;

Want als zij in 't verleden zich een blik verschaffen, 
Dan zullen daad bij daad dien indruk logenstraffen. (bl. 22.) 


Wie den eersten dezer regels goed scanderen kan, erit mihi magnus Apollo.
Voorts wordt ons, nadat nog andere zeer teedere snaren zijn aangeroerd, geleerd, de dure rust niet te wraken, door den Vorst in den avondstond des levens aangekocht; (hier een minder gelukkig gekozen beurswoord) want:

Heeft hij voor zijn gemoed tevredenheid vergaard, 
Bekijft deez' kalmte niet; wijl gij nooit Koning waart. (bl. 23.) 


Wij voor ons zijn meer geneigd eenen Dichter te bekijven, die ons zulke verzen te lezen geeft.
Eindelijk wordt den lasteraar bevolen, den zwadder te verbergen,

Die, druipend van vergiftig vocht, 
Zich om het vorstlijk purper slingert, 
Dat hij zoo vlekk'loos dragen mogt. 


't Is dan ook vies!
De Slotzang onderscheidt zich, daar hij alweder op dezelfde zaken terugkomt, in niets van de vorige Zangen, dan dat hij, om eene reeds zachtkens aan weder uit de mode rakende manier te volgen, in een ander metrum geschreven is.

{==436==} {>>pagina-aanduiding<<}

En zoo hebben wij ons dan reeds meer dan genoeg met deze pennevrucht bezig gehouden, zonder nog de tallooze verzuimde smeltingen en andere zonden tegen eene goede versificatie met den vinger aan te wijzen. Dan, waarom hielden wij er ons zoo lang mede bezig? Om het onberaden in het licht zenden van onbekookt rijmwerk, al is er dan ook een welgemeend doel mede verbonden, af te raden? Juist! Maar, zal deze poging meer helpen dan zoo vele, reeds, in ernst en scherts, vroeger en krachtiger, door anderen aangewend? Wij vreezen bijna neen. Zij het dan althans, verzenmakers van deze soort te ontraden, zich aan soortgelijke, in allen opzigte hoogst moeijelijke, onderwerpen verder te wagen, of, als zij zich verpligt wanen Vorsten te verdedigen, hunne toonen dan niet tevens in het geschreeuw tegen deftige, door die Vorsten zelven toch vrijwillig gekozene Staatslieden en tegen Volksvertegenwoordigers te mengen, om wier bedoelingen en daden met juistheid te beoordeelen zij althans niet op de vereischte hoogte staan.





Volksverhalen en Legenden van vroegere en latere dagen, uit meest Nederlandsche schrijvers en mondelinge mededeelingen verzameld door M.D. Teenstra. Iste Stuk. Spookverschijningen. Te Groningen, bij J. Haftenkamp. 1840. In gr. 8vo. XXIV en 192 bl. f 2 - :

Een zonderling amalgama! De Schrijver zegt, dat zijne bedoeling met het zamenstellen van dit boek geweest is, ‘door deze zotheden de zotten van hunne zotternijen te bevrijden.’ Hij wil dus door deze verzameling van Volksverhalen en Legenden het bijgeloof tegengaan, wat nog maar al te veel wordt gevonden, en door eene eenvoudige voorstelling van de menschelijke dwaasheden het geloof aan spokerijen wegnemen. Dit doel is loffelijk, en, wat ook velen er van denken mogen, niet overbodig. Er zijn nog menschen genoeg, die aan dergelijke dingen geloof slaan, en ten aanzien van enkele punten, in dit boek vermeld, b.v. het geloof in werkgeesten, was Rec. zelf meermalen daarvan getuige. In dit werk nu zijn eene overgroote menigte meer of minder belangrijke bijgeloovigheden verzameld uit vroegere en latere dagen, uit ons vaderland en uit andere lan-
{==437==} {>>pagina-aanduiding<<}
den. De verschillende wijzen, waarop de Duivel gezegd wordt zich te vertoonen, en eene menigte van andere verschijningen, leveren den Schrijver overvloedige stoffe op.
Doch, zal door dit boekje het beoogde doel worden bereikt? Daaraan twijfelt Rec. grootelijks. Het is eigenlijk voor geene klasse van lezers geschikt. Voor den meer beschaafde is het te plat en dikwijls te weinig beduidend; voor den onbeschaafde is er veel te veel in omgehaald. Voor die soort van lezers, die de Schrijver eigenlijk zich voorstelde, had hij zich enkel moeten bepalen tot datgene, wat in ons land en in onzen tijd nog gangbaar is. Hij had niet uit alle hoeken een vreemdsoortig allerlei moeten verzamelen, waarvan het meeste voor den bijgeloovigen lezer van onze dagen geen doel treft. Of ook de toon, waarin het grootendeels geschreven is, aan het oogmerk zal beantwoorden, komt Rec. zeer twijfelachtig voor; terwijl in allen gevalle het boek weinig geschikt is, om in eenen meer beschaafden kring bijval te vinden.
De bedoeling moge dus goed zijn, de uitvoering laat veel te wenschen overig.
Er staat voor dit boek eene zonderlinge Voorrede. Daarin verklaart de Schrijver, dat dit stukje de voorlooper is van een ander werk, ‘om de zoo ligtgeloovigen ook van andere dwaasheden terug te brengen, door niet maar zoo blindelings aan allerhande mythen en fabelen, door deze en gene vrome predikers en romanschrijvers uitgekraamd, te gelooven.’ Van welken aard dat werk zijn zal, daaromtrent vinden wij in deze Voorrede enkele aanwijzingen. Na de aanprijzing van eenige werken, vooral van het beruchte boek van strauss, verklaart de Schrijver, dat men daaruit ‘zich zal overtuigen, dat het verhaal der wereldschepping, gelijk ook andere phantastische verhalen van mozes en de Profeten, aan de denkbeelden van de midden- en Oost-Aziatische volken ontleend zijn.’ Ook verder schijnt het te blijken, dat de verhalen der Heilige Schrift bij den Schrijver weinig genade vinden. Hij spreekt van ‘het schoone en verhevene van jezus leer en leven, dat in bijgevoegde wonderen verward wordt;’ van ‘waarheid en verdichting, geschiedenis en mythus, legenden en priesterfabelen uit eenen bijna schrifteloozen tijd.’ Men leert uit dat alles den geest van den man kennen; welke kennis ons volstrekt niet doet verlangen naar het beloofde werk.

{==438==} {>>pagina-aanduiding<<}
Dat praten van onbevoegden en eigenwijzen over zaken, waarvan zij geen verstand hebben, die eene mate van wetenschap vereischen, verre buiten hun bereik, behoort onder de treurige verschijnselen onzes tijds. Strauss heeft zeker het meeste kwaad gedaan daardoor, dat zijn boek in handen is gekomen van velen, die het volstrekt niet kunnen verstaan en beoordeelen, en die zich toch vermeten een oordeel te vellen; die eene klok hooren luiden, maar niet weten, waar de klepel hangt. Uit het geschrijf van den Heer teenstra in zijne Voorrede zou Rec. besluiten, dat ook hij tot het getal van dezen behoort.





Tooneelen uit het Strafregt, door A.J. van Loon. III Verzamelingen. Te Amsterdam, bij J.C. van Kesteren. 1840, 1841. In gr. 8vo. Te zamen 838 bl. f 8-25.


Schetsen uit de Regtszaal en den Kerker, naar het leren geteekend. Eene nieuwe bijdrage tot de geschiedenis der lijfstraffelijke regtspleging in ons vaderland, door W. Vriesaard. Te Schoonhoven, bij S.E. van Nooten. 1840. In gr. 8vo. 266 bl. f 2-60.

Van deze beide werken, waarin tooneelen uit de geschiedenis van het Strafregt worden geschetst, is het eerst aangekondigde, dat van den Heer van loon, het beste. Het bestaat uit drie verzamelingen. De eerste behelst de beide verhalen: Onschuld en schuld, en: Schijn bedriegt. De tweede: De gevolgen der ontrouw, of het loon der misdaad, en: Jacobus D., of het slagtoffer van het vermoeden. De derde: Schuld en geene schuld, en: Misdaad uit kinderlijke teederheid. Al deze verhalen zijn, uit een romantisch oogpunt beschouwd, nog al belangwekkend geschreven, en de inhoud, zoo al niet overal waar, heeft ten minste niets tegenstrijdigs, hoe zonderling somwijlen de loop der gebeurtenissen zij. Bovendien is de stijl doorgaans zuiver, nu en dan krachtig en sierlijk, de voorstelling hier en daar treffend en roerend, de strekking zedelijk en leerzaam, het laatste soms ook voor Leden en Ambtenaren der Regterlijke Magt. Met de strafwet en de wijze van strafvordering is de Schrijver behoorlijk bekend; een onmisbaar vereischte bij soortgelijken arbeid, daar niets zoo hinderlijk is

{==439==} {>>pagina-aanduiding<<}
in de lezing, dan wanneer men dingen als gebeurd ziet opgegeven, waarvan ieder deskundige zeggen moet: dit kan geene waarheid zijn; op deze of die daad is deze of die straf niet toepasselijk, enz.
Maar in elk opzigt staat het tweede hier aangekondigde werk, bevattende schetsen uit de Regtszaal en den Kerker, door den Heer vriesaard, beneden de drie verzamelingen van den Heer van loon. De inhoud is: I. Het eerloos huisgezin, of misdaad uit goedhartigheid. Doch welk een verschil bij van loon's verhaal, het tweede of laatste uit zijne derde verzameling: Misdaad uit kinderlijke teederheid! Bij van loon laat een onervaren jongeling, die als matroos bij de vloot in dienst was, doch met groot verlof naar huis was gezonden, zich door een' Commissionair in plaatsvervangers en nommerverwisselaars verleiden, om op den naam van zijnen broeder, die een hoog nommer had getrokken, maar toch te kort was, dat nommer tegen een lager te verwisselen. Hij zet dan ook, waar het noodig is, zijns broeders handteeken, en gaat, als het lagere nommer van een' ander' loteling hebbende overgenomen, voor dezen op, die nu het hoogere nommer van den broeder des in zijne plaats dienstnemenden jongmans krijgt. Al het handgeld niet alleen geeft hij aan zijne arme moeder, maar ook de termijnen, gedurende den diensttijd en na ontslag, zouden aan haar worden uitbetaald. De zaakwaarnemer zegt, dat zulke dingen meer gebeuren, dat er geen gevaar in steekt, en dat hij wel voor een ontslag uit de zeedienst zorgen zal; maar dat paspoort blijft natuurlijk weg, de termijnen worden niet betaald, de nommerwisselaar durft den zaakwaarnemer niet vervolgen, omdat hij alzoo zelf zou uitbrengen op eenen valschen naam te dienen, en de weduwe, zijne moeder, lijdt gebrek. Daar de jongman de dwaasheid beging, bij de mariniers zich te laten overteekenen, werd hij welhaast naar eene zeehaven verlegd, eindelijk door matrozen herkend, en zijne misdaad ontdekt. Dit alles laat zich begrijpen. Is het niet gebeurd, zóó zou het echter kunnen gebeuren. Maar bij
vriesaard beloven eene moeder en hare beide zonen, den diefstal, aan de eerstgenoemde door zekeren knaap gepleegd, die haar een zilveren knipje ontstolen had, niet te zullen aangeven. Zij doen dit ook niet. Tot dusverre goed. Maar een ander, die het knipje uit eenen winkel door een' der zonen had zien terughalen, geeft het aan, en nu ook

{==440==} {>>pagina-aanduiding<<}
houden moeder en zonen, niettegenstaande alle vriendelijke en ernstige aanmaning om voor de waarheid uit te komen, niet alleen bij de voorloopige instructie vol, zich niets van den diefstal en de terugbekoming van dat zilveren knipje te kunnen herinneren, maar allen doen een' valschen eed voor het Provinciaal Geregtshof, terwijl zij door andere getuigen en door den dief zelven gelogenstraft worden. Dien ten gevolge worden zij, nadat het arrest tegen den dief in staat van gewijsde was gegaan, zelven wegens meineed vervolgd, en door het Hof met alle regt veroordeeld. Indien het verhaalde waarheid ware, dan zouden zulke bedriegers der Justitie waarlijk niet veel medelijden verdienen, tenzij men hen wilde beschouwen als krankzinnigen op het punt, dat ieder verpligt is, zijn, met ander inzigt en bedoeling gegeven, woord te houden, ofschoon er omstandigheden zich opdoen, waarbij het pligt wordt anders te handelen, en waarop dat woordgeven ook nooit betrekkelijk is geweest. De verdediging dier lieden zou dan ook op onderstelde monomanie moeten zijn gegrond geweest. Maar het verhaal kan geene waarheid zijn: want de dief van het zilveren knipje werd slechts vervolgd wegens diefstal in een bewoond huis; doch, daar het diefstal was door éénen persoon en bij dag, bleef dit slechts een wanbedrijf. Daarvoor scheen het ook de Schrijver te houden, als hij spreekt van de Regters en den Officier van Justitie. Maar al het verder vermelde, wegens de Acte van beschuldiging enz., verwijst ons naar de behandeling eener lijfstraffelijke zaak. Wij zouden hier meer kunnen aanvoeren. Genoeg, dat er volledig bewijs is, niet alleen van de onwaarschijnlijkheid, maar zelfs van de onmogelijkheid der geschiedenis, zoo als die door den Heer vriesaard wordt voorgesteld. ‘Gelijk gij wilt, dat u de menschen doen, doe gij hun desgelijks.’ Hiermede vangt hij zijne
vertelling aan. Grooter ontheiliging dier verhevene zedeles is er wel nooit gebeurd. Men zou haar in dezen aldus moeten toepassen: ‘Indien gij schuldig waart, zou het u aangenaam zijn, indien een ander, door zelf eene misdaad te begaan, u redden wilde; dus moet gij, door zelf eene misdaad te plegen, eenen schuldige aan de hand der vervolgende geregtigheid zoeken te ontrukken’! De bedoeling der spreuk is immers: ‘Gelijk gij, redelijkerwijze, wenschen kunt behandeld te worden, gedraag u alzoo jegens anderen.’ - Het tweede verhaal van den Heer vriesaard

{==441==} {>>pagina-aanduiding<<}
is: Johan N., of onschuldig, en nogtans misdadig. Hij werd namelijk, schoon aan misdaden schuldig, waarvoor hij geene straf ontving, schuldig verklaard aan eenen diefstal, dien hij waarlijk niet had gepleegd. Maar waarom werd hij ook niet vervolgd wegens zijne mishandeling van den Commissaris van Policie (bl. 211)? De woorden, die hier en daar aan dezen en aan den President van het Hof in den mond worden gelegd, hebben ook de waarschijnlijkheid niet voor zich. Echter zouden wij in het algemeen nog meer vrede hebben met deze schets, dan met die van het meineedige huisgezin.
Ten slotte eene algemeene aanmerking op de werken zoo wel van van loon als van vriesaard en op alle soortgelijke tafereelen. Zoo dikwijls de namen van personen en plaatsen, benevens de dagteekening, niet met juistheid worden genoemd, en geen onderzoek naar de waarheid van het verhaalde daardoor mogelijk wordt gemaakt, kan elke schets, zoogenaamd uit de gedenkrollen van het Strafregt, slechts als een roman worden beschouwd. Dergelijke romans kunnen goed zijn, maar de schrijvers hebben geen regt, om geschiedkundig geloof van hunne lezers te vorderen.


De Courier van Simbirsk. Een Verhaal van G. von Heeringen. Uit het Hoogduitsch. Te Amsterdam, bij J.M.E. Meijer. In gr. 8vo. 330 bl. f 3 - :

Het is reeds in het vaderland van den Schrijver, door eenen bevoegden regter, hem als eene belagchelijke zwakheid aangerekend, dat hij zijne tooneelen grootendeels in Rusland plaatst, hetwelk hij nooit gezien heeft, en deszelfs zeden en gewoonten zóó voorstelt, als een blinde over de kleuren zou oordeelen. In hoe ver van de zijde der zedelijkheid deze roman aanbeveling verdient, blijkt genoegzaam, wanneer men weet, dat de held des verhaals zijn geluk maakt, door zich te laten misbruiken tot voldoening aan de wellustige dartelheid, die men gewoon is, Ruslands, ook in andere opzigten te regt beruchte, Keizerin katharina de II aan te tijgen; terwijl wij, als een staaltje tot beoordeeling der waarschijnlijkheid van het verhaal, alleen willen aanvoeren het hier beweerde, dat, bij de teregtstelling van den oproerling pugatschew, zijn boezemvriend,

{==442==} {>>pagina-aanduiding<<}
de Kozak antizoff, eerst onbemerkt den scherpregter doorsteekt, zich vervolgens meester maakt van diens ambtsgewaad, en, met het oogmerk om zijnen vriend te bevrijden, indien al niet van den gewissen dood, dan toch van de hem toegedachte folteringen, in dat gewaad vermomd, den ter dood veroordeelde en diens medepligtigen eigenhandig onthoofdt, en daarna zichzelven door een pistoolschot het leven beneemt! - Zonder groot verlies zelfs voor lezers, die slechts tijdverdrijf zoeken, en zonder eenig gemis voor ons publiek, in zoo ver het prijs stelt alleen op datgeen, wat beantwoordt aan de eischen van eenen gezuiverden smaak, had dus deze roman onvertaald kunnen blijven.


Het Dal van Almeria. Een Verhaal voor het opkomend Geslacht. Door den Schrijver van het Beatus-hol. Naar de derde Hoogduitsche uitgave. Te Deventer, bij A.J. van den Sigtenhorst. In kl. 8vo. 183 bl. f 1-65.

De Schrijver schijnt te vergeten, dat hij zijn boekje voor de jeugd bestemt, als hij moeder Valeria laat zingen:

‘Elke last voelde ik mij daar verligten, 
Als hij mij zijn purpren lippen bood. 
Wat ik aan zijn borst eens mogt genieten, 
Voelt geen sterfling met een koeler hart.’ 


Ook maakt zij haar kind bang voor den langen man, die zich in den stroom tusschen de klippen verborgen houdt, om de kinderen, die te digt bij het water komen, te doen verdrinken. Wij zouden dus den Vertaler raden, in het vervolg zijne keuze te bepalen tot zoodanige werkjes voor de jeugd, die wij met meerdere ruimte kunnen aanbevelen.





Gedichtjes voor de beschaafde Jeugd. Bevattende Verjarings-, Nieuwjaars-, Bruilofts- en Albumverzen. Te Gouda, bij G.B. van Goor. f : - 75.


Kindergedichtjes van J. Scheffelaar Klots, geb. Roorda van Eysinga. Te Hoorn, bij Gebr. Vermande, f : - 90.

Wij juichen iedere poging toe, die gevoel voor het goede

{==443==} {>>pagina-aanduiding<<}
en schoone, smaak en beschaving bij de jeugd kan opwekken en bevorderen. Gedichtjes voor kinderen en voor de beschaafde jeugd kunnen hiertoe medewerken. Om echter de jeugd ook al op Bruiloften te laten zingen en voor haar Albumversjes te vervaardigen, dit vinden wij minder gepast. Verjarings- en Nieuwjaarsdichtjes voor ouders of betrekkingen kunnen hunne nuttigheid hebben. De hier voorkomende zijn niet geheel zonder verdiensten, hoewel zij, daar er op vader, moeder, oom, tante, grootmoeder, neef en nicht en voogd gezongen wordt, wat eentoonig van kleur zijn, hetwelk dan ook niet te verwonderen is, daar men al eene zeer rijke dichtader dient te bezitten, om, bij zoo groote gelijkvormigheid van onderwerp, eenige belang inboezemende verscheidenheid te leveren. Ook hindert ons hier weder die verminking der overkostelijke benamingen, die wij aan onze ouders geven: dat Moesje, voor moeder, Opa-lief en Oma-lief, voor grootvader en grootmoeder, behaagt ons niet. Wij leeren onze kleinen bidden onze Vader; en de verknoeijing van den naam van vader duidt immers geen meerdere hartelijkheid of liefde aan? Wij hebben hooge achting voor alle bevoegde Schoolopzieners; maar het zal ieder, die in deze betrekking het gewone schoolbezoek aflegt, toch zonderling toeklinken, wanneer de kinderen hem begroeten met het:

‘Zijt welkom, brave Letterheid!’ 


In het Album van een' Onderwijzer of Leeraar het kind te doen schrijven:

‘Het is streelend, wen m' in eere’ (ook dichterlijk 
niet gelukkig) 
‘'t Hoogaanzienlijk ambt bekleedt,’ 


komt ons overdreven voor. Eere den onderwijzersstand; maar zoo noemt men de betrekking van eenen Minister of Staatsman; en, gelijk wij dan ook reeds te kennen gaven, wij zijn niet voor dat zoo vroeg aanleggen van Albums. Op het punt van de Albums zijn wij het, wat dat aanleggen en de waarde betreft, met jonathan, in zijne Waarheid en Droomen, eens, als hij zegt: ‘Ik ben geen minnaar van den gewonen Album-vorm, tweehonderd losse bladen in een koker. - Vriendschap is voor mij als de kelk van eene roos, die de

{==444==} {>>pagina-aanduiding<<}
bladeren, welke zij draagt, niet alleen aan zich, maar ook aan elkander verbindt; voor velen heeft zij meer van den vlinder, die de eene bloem na de andere kust, zonder ander onderling verband, dan dat hij ze allen beurtelings zijn hof maakt.’
De Kindergedichtjes No. 2 voldoen ons beter. De onderwerpen zijn welgekozen; de poëzij is bevallig, en bevat vrij wat minder rijmelarij, dan wij wel eens in boekjes van dien aard aantroffen. Opregtheid, Morgenpligt zijn, onder anderen, lieve stukjes. Uit het laatste iets ter proeve:

‘Kindren, zijt gij frisch ontwaakt, 
Hebt ge een zachte rust gesmaakt 
En in 't koestrend dons gelegen, 
O dan is 't uw dure pligt, 
Eer ge iets anders nog verrigt, 
God te danken voor zijn' zegen. 
 
O, dan ziet de Hemelheer 
Vol van liefde op u ter neer, 
En zal steeds aan u gedenken; 
Jezus, aller kindren vriend, 
Zal dan alles, wat u dient, 
Op uw bidden aan u schenken. 
 
Hij, zoo liefderijk en goed, 
Sprak eens met een teêr gemoed: 
“Laat de kindren tot mij komen.” 
O, vergeet die woorden niet; 
Maar volbrengt, wat Hij gebiedt; 
Dan hebt gij geen kwaad te schromen.’ 


Dezelfde woorden en gedachten, in de twee laatste coupletten voorkomende, treffen wij nog eens in het laatste couplet van het versje, Opregtheid, aan: zulk eene armoede moest men, bij de schatten, voor kinderlijke poëzij voorhanden, hier niet vinden.
Het boekje is lief uitgevoerd. De plaatjes zijn niet onbehagelijk. Het meisje op plaat 2 is ongelukkig misteekend en te groot van hoofd; zoo ook maria op bl. 57.
Ook weder bij het aankondigen dezer kinderwerkjes dachten wij: Onnavolgbare van alphen, hoe hebt gij den kindertoon getroffen, en getoond, de kinderlijke ziel te hebben bestudeerd!

No. V. Boekbesch. bl. 212. reg. 17 staat onverklaarbaar in stede van verklaarbaar.
No. IX. bl. 395. reg. 10 en 14 v.o. staat 's Is in plaats van 't Is.



{==445==} {>>pagina-aanduiding<<}

Boekbeschouwing.

De Evangelische Kerk verdedigd. Leerredenen in den winter van 1838/39, in de Drievuldigheidskerk te Berlijn gehouden door Dr. Marheineke. Uit het Hoogduitsch. 's Gravenhage, bij W.P. van Stockum. 1840. In gr. 8vo. XVI en 116 bl. f 1-25.

Indien wij deze Leerredenen van den Berlijnschen Hoogleeraar marheineke van de zijde der Homiletiek wilden beschouwen, dan zou Rec. ze juist niet bij uitstek als modellen kunnen aanprijzen; dan zou hij moeten aanmerken, dat daarin van tekstverklaring weinig of geen werk gemaakt is, zelfs waar het vooral noodig zou geweest zijn, ja dat de tekst meestal slechts motto is, en op plan en behandeling weinig invloed heeft; dat zij zich ook door geen bijzondere schoonheid van kanselstijl aanbevelen, en in dit opzigt door andere voortbrengsels van Duitschen en Nederlandschen grond verre overtroffen worden. Doch zij kunnen ook (en dit is, meent Rec., derzelver voorname bedoeling) als bijdragen tot de Apologetiek van het Protestantisme aangemerkt worden; en uit dit oogpunt willen wij ze kortelijk beschouwen.
Als hoofdinhoud wordt in den titel opgegeven de verdediging der Evangelische Kerk; maar nu en dan is hij, die hiertoe optrad, meer aanvallender- dan verwerenderwijze te werk gegaan, hetwelk hier niet alleen buiten het doel, maar ook op den kansel minder gepast is; en ofschoon Rec. het Schrijver en Vertaler, in hunne Voorredenen, hoofdzakelijk toestemt, dat het in onzen tijd noodig is te waken en, waar het pas geeft, te waarschuwen tegen de aanmatigingen van een Pauselijk Catholicismus, en van een sluw daaraan ten dienste staand Jezuitismus, en althans (zou hij er bijvoegen) om de gronden van het Protestantsche geloof niet volgens symbolische Boeken,

{==446==} {>>pagina-aanduiding<<}
maar volgens de weluitgelegde H. Schrift aan te wijzen, zoo wenscht hij echter, dat de Christelijke kansel niet weder, gelijk in vroeger' tijd, eene strijdplaats van partijen der Christenheid moge worden, waarop de verlichtende, heiligende en zaligende kracht van de Christus-leer maar al te dikwijls jammerlijk verloren ging.
De eerste Leerrede dan, die 2 cor. IV:6 als tekst opgeeft, betoogt de heilige wettigheid der Evangelische Kerk uit haar ontstaan, haren voortgang en hare voortduring, of, zoo als dit laatste, volgens de behandeling, liever zou moeten heeten, uit de betamelijke gezindheden of middelen, waardoor zij voortduren kan. Dit een en ander wordt hier doelmatig, maar, gelijk in zoo kleinen omtrek niet anders zijn kan, zeer kort ontwikkeld.
In de tweede Leerrede geeft de tekst, gal. V:1, eene geschikte aanleiding tot voorstelling van de Evangelische vrijheid, van welke marheineke aantoont, 1. wat zij niet is, namelijk geen willekeur noch eigenzinnigheid, doch waarvan hij de eerste meer aanvalt als positief in de Roomschkatholieke Kerk bestaande, dan wel negatief van de Evangelische afweert, en waarbij de tegenwerping van willekeur in de uitlegging der H. Schrift, die den Protestanten wel eens verweten is, wel had mogen in aanmerking genomen en wederlegd worden. 2. Wat zij werkelijk is, waarvan hij het eerste niet zeer duidelijk uitdrukt, ‘het bewustzijn van een onaantastbaar heiligdom, hetgeen ieder in zich bezit,’ en waarbij ook weder meer aanvallend dan verdedigend gehandeld wordt; maar beter het tweede, ‘het regt, om alle menschelijk gezag in geloofszaken te beproeven.’ 3. Wat uit dit alles voor ons voortvloeit, namelijk ‘die vrijheid immer meer te leeren schatten,’ en, ‘haar aan een' iegelijk volgaarne te gunnen.’
De derde Leerrede, die weinig aanraking heeft met den tekst 2 cor. V:17, handelt over den invloed van het Evangelisch geloof op het welzijn der Volken, en wel op het huiselijk, burgerlijk en openbaar of algemeen welzijn. Dit laatste gedeelte is wel het voortreffelijkste: het eerste

{==447==} {>>pagina-aanduiding<<}
en tweede is weder meer aanvallend dan verdedigend, en hier en daar niet vrij van overdrijving, niet alleen omdat er in het tweede bijgehaald wordt, wat wel in de Roomschkatholieke Kerk plaats heeft, doch niet noodzakelijk tot hare leer behoort; maar ook omdat het wel eens zóó voorgesteld wordt, alsof er geen huiselijk en burgerlijk geluk in Roomschkatholieke huisgezinnen en Staten ware.
Het onderwerp der vierde Leerrede, die gal. III:1, 2 ten tekst heeft, is het geloof in den Evangelischen zin, waaromtrent marheineke eerst ‘de dwalingen aanwijst en wederlegt, die zich opdoen,’ en vervolgens toonen wil, wat ‘het geloof in deszelfs waarheid’ is. - In het eerste gedeelte mist men, naar Recs. inzien, de vereischte naauwkeurigheid en duidelijke uitdrukking van begrippen. Zoo spreekt marheineke, bl. 75, van een ‘onderscheid tusschen de spreekwijzen ik geloof u, dat is aan hetgeen gij verzekert, en ik geloof in u, hetwelk oneindig meer beteekent’; maar wat nu de oneindig meerdere beteekenis van dien Hebraïsmus is, dit zegt hij niet. ‘Het is eene grove dwaling,’ zegt hij daar ook, ‘waarbij het geloof met een bloot voor waar houden verwisseld wordt’; maar in het begrip van gelooven, in zijne eerste natuurlijke beteekenis, is immers het voor waar houden van eene getuigenis vervat; doch de vraag is, op wat grond? Zoo immers ook, wat hij verder verwerpt, ‘het aannemen op eens anders woord’ of getuigenis; doch de vraag is wederom, op wiens woord? van wien komt en hoedanig is die getuigenis? Zoo is ook het laatste, dat hij als dwaling aanvoert, te onbepaald verworpen, ‘dat het geloof zelf slechts een menschenwerk is, en niet een werk van God’: immers, het geloof, subjectief genomen, is een werk van het menschelijk verstand, dat op goede gronden van de waarheid overtuigd moet worden, al is het, dat hetzelve ook hierin van God afhangt; maar er is hier, zoo als reeds in de inleiding, verwarring met geloof in een' objectiven zin genomen, of, zoo als men anders zegt, met geloof voor geloofsleer. - Gave de Schrijver nu nog maar in het tweede gedeelte eene
duidelijke beschrijving, wat

{==448==} {>>pagina-aanduiding<<}
het geloof in den Evangelischen zin dan eigenlijk is! Hij spreekt daar wel van deszelfs diepte, kracht en bemoediging, en begint nu bij het eerste wel zoo (bl. 82): ‘De diepte van het geloof vertoont zich daarin, dat het niet op zichzelf staat, niet ledig, niet gescheiden is van zijnen wezenlijken inhoud; dat het zelf de vereeniging is met dezen wezenlijk Goddelijken inhoud, en slechts daardoor waarachtig geloof is’, en zegt wel bij het tweede (bl. 86, 7): ‘Door het geloof, door dat geloof, hetwelk niet meer onderscheiden was van God in Jezus Christus en van zijnen Heiligen Geest, met welken het zich vereenzelvigd had, door dat geloof is het groote werk volbragt’; maar of hierin nu eene duidelijke definitie begrepen is? nu, dan ligt zij wel diep! puteus est profundus!
Eindelijk in de vijfde Leerrede, welker tekst, rom. III:23, 24, wel meer had mogen verklaard worden, om den staat des geschils bij paulus wèl te vatten, worden omtrent de regtvaardiging door het geloof goede dingen gezegd, maar in omgekeerde orde van de vorige, namelijk eerst de leer der Evangelische Kerk, daarna de dwalingen op dit stuk. Ons verslag is reeds te breed uitgeloopen, om den Schrijver hier op den voet te volgen; maar wij hadden toch ook hier wel eene duidelijker definitie van regtvaardiging verlangd, en eene aanwijzing van de goede overeenstemming der leer van paulus en jacobus op dit punt niet overtollig geacht.
Eenige onjuiste aanhalingen van Bijbelplaatsen, die op het onderwerp, waarvan gesproken wordt, niet passen, en eenige spreekwijzen, die niet Bijbelsch, maar oud-scholastiek zijn, zoo als ‘God is een mensch geworden,’ (bl. 36, 79, 88) ‘toegerekende verdiensten en geregtigheid van Christus,’ (bl. 85) ‘erfzonde,’ (bl. 106) en dergelijke, laat Rec. aan hare plaats, om nog een oogenblik stil te staan bij de gezindheid jegens andersdenkenden, die uit den hier heerschenden toon spreekt, want in de verdediging der zaak van de Godsdienst is het vooral noodig, dat zij sine ira et studio geschiede,

{==449==} {>>pagina-aanduiding<<}
of, om met den Apostel te spreken, dat ‘de waarheid in liefde betracht worde.’ En dan vermeldt Rec. met wezenlijk genoegen, dat hem hierin zulke plaatsen zijn voorgekomen, als b.v. bl. 9: ‘Op onze beurt roepen wij onzen bestrijders toe: Geliefde, in de oude Kerk teruggeblevene, Christelijke medebroeders! veroordeelt ons toch niet zoo overijld, niet met zulk een vermetel zelfvertrouwen, en in uwe vooringenomenheid uit de hoogte op ons nederziende! immers wij belijden nog gemeenschappelijk met u zekere grondwaarheden des heils,’ en verder die gansche periode; of die van bl. 46, welke begint: ‘Vergeet ook niet, dat er vele regtschapene gemoederen in die Kerk gevonden worden, welke een beter lot verdienden,’ enz. Doch met des te meer leedwezen moet hij dan ook vermelden, dat in deze Redenen maar al te dikwijls een harde, scherpe, barsche toon gehoord wordt, die noch met wijsheid noch met liefde bestaanbaar is. Waartoe toch b.v. in de derde Leerrede en elders van het Roomschkatholieke Kerkgenootschap telkens gezegd ‘valsche leer,’ ‘valsch geloof,’ ‘valsche Kerk’; en nog erger in de tweede, bl. 45: ‘Die Kerk, welke zelve zich bewust is van de onwaarheid van haar geloofd’; en in de vierde, bl. 84: ‘Eene Kerk, wier vroomheid zelve geheel oppervlakkig en werktuigelijk is,’ waar ook de triviale uitdrukking voorkomt: ‘die bedacht is op roode hoeden en blaauwe kousen.’ Laat men, waar het noodig is, fiksch wederleggen, en op goede gronden zeggen, waar ons gevoelen op staat; waar waartoe toch die scherpe bijnamen, die harde beschuldigingen? hoe zouden zij ons smaken, indien wij ze van eenen Roomschkatholieken kansel hoorden? Doch geen wonder, want ook jegens andere voorwerpen komen hier uitspraken
voor, die op een' barren toon gestemd zijn, b.v. die omtrent of tot de beschaafde lieden van dezen tijd, bl. 73, 89, of deze, bl. 115: ‘Ik weet het volkomen, dat het zuivere, onvervalschte Christendom, van deszelfs ontstaan af, veel te goed was voor de wereld, even als vele Volken niet waard zijn,

{==450==} {>>pagina-aanduiding<<}
eenen goeden Koning te hebben, en veeleer eenen tiran verdienden te bezitten, die hen mishandelt.’ Rec. verbeeldt zich wel niet, dat zijn woord door Prof. marheineke zal gelezen worden; maar hij wilde het toch niet terughouden, als misschien voor anderen eene nuttige herinnering. Men houde vrij de vaste en moedige hand, zoo veel het noodig is, aan de Apologetiek van het Christendom en van het Protestantisme; maar men vergete het woord van eenen grooten Apologeet des eersten niet: ‘Hoewel ik groote vrijmoedigheid door Christus heb, om u te bevelen, wat betamelijk is, zoo bid ik u nogtans liever door de liefde.’!





Leerredenen door W.A. van Kampen. Te Amsterdam, bij A. Zweesaardt. 1841. In gr. 8vo. XVI en 393 bl. f 4-20.

Bij het groote aantal uitgegevene leerredenen, waaronder zoo vele voortreffelijke worden gevonden, moeten er goede redenen bestaan, zoo de uitgave van nieuwe zal worden gewettigd. Het is onlangs door eenen anderen Recensent in dit tijdschrift, bij de beoordeeling der Leerredenen van den Eerw. radijs, met reden aangeduid, dat het niet genoeg is, dat het goede, stichtelijke preken zijn, zoo men ze in het licht wil zenden. Waar zou het heen, als alle goede en stichtelijke preken, die elken zondag worden gedaan, gedrukt wierden? Wie leerredenen in het licht wil zenden, moet de overtuiging hebben, dat zijne stukken iets meer zijn, dat zij zich door vorm en inhoud bijzonder onderscheiden; anders houde hij den dagelijkschen kost gerustelijk te huis! Rec. zou dat tot eenen algemeenen regel stellen, en dien zelfs zulken Predikanten voorhouden, die, jaren lang in dienst en met nut en zegen in hunne eigene Gemeente werkzaam, door de toegenegenheid dier Gemeente tot de uitgave van preken worden gedrongen. Maar jongelieden, die nog pas de Hoogeschool hebben verlaten en hun dienstwerk ter

{==451==} {>>pagina-aanduiding<<}
naauwernood hebben aangevangen, zou hij altijd ten sterkste het in 't licht zenden van leerredenen afraden. Hij gelooft, dat de ondervinding van alle wezenlijk bekwame mannen hun geleerd zal hebben, dat het preken, evenzeer als andere werkzaamheden van den geest, een arbeid is, waarin men door aanhoudende oefening vorderingen maakt, en dat hunne vroegste stukken eene gebrekkigheid hebben, die zij in latere jaren hebben leeren verbeteren. Rec. acht het daarom ongeraden, dat jonge Predikanten in de eerste jaren van hun dienstwerk reeds leerredenen in het licht geven; hij acht het eene gewaagde onderneming, en zou vreezen, dat in vele gevallen eigenwaan en overdreven zelfgevoel bij zulk eene uitgave mede in het spel kwamen.
Reeds a priori meent Rec. dus de uitgave der Leerredenen van den Heer van kampen te moeten afkeuren, en hare lectuur heeft slechts gestrekt, om hem in zijn gevoelen te bevestigen. Wanneer men de lijst der hier geleverde preken inziet en nagaat, dan ziet men, hoe gering de voorraad nog moet geweest zijn, waaruit van kampen had te kiezen. Men vindt daarin eene studentenpreek, 's jongelings proponentenpreek, zijne intreerede in zijne eerste gemeente. Staat men dan als student en proponent reeds zoo hoog, dat die eerste proeven onzer werkzaamheid in een vak, dat, blijkens de weinigen, die daarin wezenlijk uitmunten, niet gemakkelijk is, het licht moeten zien? Van kampen zal zich wel niet op het voorbeeld van Professor van der hoeven beroepen, die ook eene enkele preek uit zijnen proponententijd in zijnen bundel plaatste? De Hoogleeraar achtte het toch noodzakelijk, die plaatsing te verontschuldigen; en daarenboven zal van kampen zich wel niet met van der hoeven op ééne lijn stellen? De bedoelde preken hebben ook niets, wat hunne opname in dezen bundel bijzonder kon doen wenschen. De eerste b.v. handelt over de kracht des geloofs, en het grootste gedeelte der leerrede loopt daar buiten om, en spreekt uitvoerig over de genezing van den blindgeborene, waarvan slechts met korte woorden melding behoefde te

{==452==} {>>pagina-aanduiding<<}
worden gemaakt. Hoe mager en schraal is de ontwikkeling van het tweede deel in de tweede leerrede, waarin over onze innige verbindtenis met Christus wordt gesproken, en drie bladzijden, zonder eenige belangrijkheid, hem voldoende zijn, om aan te toonen, dat die verbindtenis geestelijk in haren aard, heiligend in hare werking, vruchtbaar ook voor anderen is!
Doch evenmin als Rec. eenige gegronde reden ziet, die tot de opname van de zoo even genoemde leerredenen kon raden, evenmin vindt hij oorzaak, om de uitgave van den geheelen bundel goed te keuren. Hij wil niet beweren, dat er in deze leerredenen geene goede brokken worden gevonden, geene bewijzen, dat het den jongen Prediker niet ontbreekt aan goeden aanleg. Dat zij verre! Hier en daar is een vlijtig, soms te ver gedreven, gebruik van bijbelplaatsen niet voorbij te zien. Stijl en taal zijn ook dikwijls vrij goed. Maar over het geheel zijn de stukken toch zeer gebrekkig. Als een eerste hoofdgebrek zouden wij noemen, dat dikwijls het opgegeven thema weinig behandeld wordt. Wij deden dit reeds van de eerste leerrede opmerken; het is niet minder zigtbaar in de derde; de zelfopoffering van Paulus is het onderwerp, en hoeveel goeds er ook van zijne werkzaamheid wordt gezegd, dat zelfopofferende treedt slechts zeer weinig in het licht. In eene andere leerrede heet het, dat gehandeld wordt over Gods goedheid en wijsheid in het verborgen houden der toekomst. In het eerste deel zal de waarheid van dat verborgen houden uit de geschiedenis der Openbaring duidelijk worden gemaakt. (Alsof dat noodig ware!) Maar wat wordt dat deel nu? Veeleer eene opsomming van voorbeelden en bewijzen, rakende de wisselvalligheid van het aardsche, en de afwisseling van geluk en ongeluk in het leven.
Eene tweede aanmerking betreft de schraalheid en onbeduidendheid, waardoor zich de stukken dikwijls onderscheiden. Men zie b.v. eens de vierde leerrede, over de onthoofding van Johannes den Dooper, en daarvan het toepasselijke, op twee bladzijden zamengevat, die nog zoo

{==453==} {>>pagina-aanduiding<<}
bitter weinig zeggen. Of, van die zoo even genoemde leerrede over Gods wijsheid en goedheid in het verborgen houden der toekomst, het tweede doel met deszelfs weinigbeteekenende tafereelen. Of, van de leerrede over de opwekking van Lazarus, de weinig belangrijke toepassing; of die van de leerrede over Judas, over Petrus, over Pilatus, enz.
Rec. kan ook niet met stilzwijgen voorbijgaan de zonderlinge wijze, waarop in de lijdenspreken de karakters der personen worden voorgesteld. Vanwaar heeft de Schrijver verzekeringen, als deze: ‘Een Petrus mogt boven de anderen uitblinken in vurigen ijver voor de zaak van zijnen Heer, een Johannes in innige hartelijke liefde tot Jezus, allen moesten voor Judas wijken in doorzigt, opmerkzaamheid en vindingrijk oordeel. Vandaar dat hem het beheer der geldzaken, de zorg voor de kas werd toevertrouwd; niemand was dit beter aanbevolen dan hem, die in fijne berekening alle anderen overtrof.’ (Bl. 166.) Nog erger is het, als over Petrus (bl. 184) aldus geredeneerd wordt: ‘Ziet dat open gelaat, dien argeloozen blik, welke een gemoed verraden, dat van alle bedrog en veinzerij is vervreemd; ziet dien hartelijken man, die al, wat in zijne ziel omgaat, u meedeelt, die niets achterhoudt, die dadelijk de tonnen, welke in zijne ziel worden aangeslagen, onbedekt en onverholen weergeeft, die in ieder mensch zijn vriend waant te aanschouwen, en die al, wat zijne ziel schokt, treft en roert, ook wil dat anderen zal schokken, treffen en roeren; wiens ziel voor al wat groot, edel en goed is openstaat, maar die wil, dat ook anderen dit edel, groot en goed zullen vinden; die behoefte heeft aan mededeeling, omdat hij niet alleen kan genieten, omdat hij eene behoefte gevoelt aan die zamenstemming en die harmonie der zielen, die dezelve eenmaal in den hemel verbinden zal. Is die man niet beminnelijk? Maar aanschouwt nu ook dien man zonder menschen- of wereldkennis; schoon hij een vlug begrip en een helder oordeel bezit, geene veeljarige ondervinding noch ervaring hebben dat

{==454==} {>>pagina-aanduiding<<}
begrip en oordeel doen rijpen; aanschouwt hem daarenboven aan de vooroordeelen en valsche denkbeelden zijner natie gehecht, die dikwijls zijn helder oordeel verduisteren, en aanschouwt hem daarbij steeds met voorbarigheid zijn gevoelen uitende, niet zelden dat gevoelen met onbuigzame gestrengheid verdedigende, voor geene teregtwijzing noch verbetering vatbaar. Is die man niet lastig, ja gevaarlijk? Berokkent hij niet onberekenbaar onheil aan zichzelven en anderen? Zulk een man was Petrus. Bij het menigvuldige goede, dat in hem was, bezat hij bijkans onuitroeibare gebreken, en het was alleen Jezus aanvertrouwd, die gebreken zoo niet geheel uit te roeijen dan toch aanmerkelijk te verzachten en te wijzigen..... In vermogens en bekwaamheden muntte zeker Judas verre boven Petrus uit,’ enz. Wie ziet niet het verkeerde, het onoverdachte en willekeurige van zulk eene voorstelling?
Rec. acht het onnoodig, na deze algemeene aanmerkingen de leerredenen nog afzonderlijk na te gaan. Hem zou nog menige leemte en verkeerdheid aan te wijzen overblijven. Hij rekent het gezegde voldoende, om zijne afkeuring van de uitgave dezer stukken te regtvaardigen. Goede, uitstekende leerredenen te maken, is geene gemakkelijke taak. Men wane toch niet te spoedig die kunst reeds meester te zijn! Dat jongelieden zich wachten voor het vroegtijdig uitgeven hunner stukken! Er bestaat geene behoefte aan uitgegevene leerredenen; haar getal is misschien reeds te sterk vermenigvuldigd, en eene ernstige, strenge kritiek waarschuwe tegen het in 't licht zenden van gebrekkigen of maar dagelijkschen kanselarbeid.
De omstandigheden van den Schrijver, waarop het Woord aan den Lezer doelt, roert Rec., die ze van harte betreurt, niet aan, omdat zij in geen verband staan met de beoordeeling der Leerredenen zelve.


De wijsheid, die van boven is, voorgesteld en aangeprezen in eene Leerrede, over Jacobus III:17, 18, door

{==455==} {>>pagina-aanduiding<<}
W. Mebius, Predikant in de Hervormde Gemeente te St. Jacobi-Parochie. Te Groningen, bij J. Oomkens. 1840. In gr. 8vo. 32 bl. f : - 30.

De Eerw. mebius sprak deze Leerrede uit, en gaf haar vervolgens in het licht, om den verkeerden indruk tegen te gaan, die hij vreesde, dat op zijne gemeente gemaakt zou worden door een onlangs te St. Anna-Parochie uitgegeven, zonder naam van schrijver of drukker, in de Friesche landtaal geschreven boekje, waarin de kennelijke strekking moet doorstralen, om aan de Hervormde Predikanten van ons vaderland achting en vertrouwen bij hunne gemeenten te ontnemen. Met ernst prees de Eerw. Schrijver zijner gemeente de wijsheid aan, die van boven is, van welke jacobus in den gekozen tekst een zoo bekoorlijk tafereel ophangt, en hij deed het met die wijsheid, zich bepalende tot het algemeene, en zonder in zijne Leerrede melding te maken van hetgeen er aanleiding toe gegeven had. Voordeelig doet hij zich kennen, zoowel van de zijde zijns verstands, als van die zijns harten. En wij, schoon in het algemeen van oordeel, dat men geene en geenerlei zotten naar hunne dwaasheid moet antwoorden, kunnen het niet anders dan toejuichen, wanneer men eene enkele maal, bij voegzame gelegenheid, de welgezinden wapent tegen de listen dergenen, die slim genoeg zijn, om te begrijpen, dat zij moeten beginnen met den zwakken het vertrouwen op zijne Leeraren te benemen, zal hij van lieverlede zich aan de partij aansluiten, wier wijsheid niet van boven is, en boosaardig genoeg, om, als echte Jezuiten, daartoe geen middel te snood of te schandelijk te rekenen.


No. 1. Een Gesprek over het Concordaat, tusschen een Pastoor, een' Advokaat en een' Predikant. Tweede Druk. Te Amsterdam, bij J.H. en G. van Heteren. 1841. In gr. 8vo. 21 bl. f : - 10.



{==456==} {>>pagina-aanduiding<<}
No. 2. De Concordaten, een uitvloeisel van de genadige goedertierenheid des Heiligen Vaders. Een Kloostergesprek, aan gene zijde der bergen gehouden. Te Groningen, bij J.B. Wolters. 1841. In gr. 8vo. 23 bl. f : - 25.


No. 3. Vredewoord voor Roomsch-Catholijken en Protestanten in het Koningrijk der Nederlanden. Oud woord, door eene aangevoegde Voorrede toegepast op het Concordaatsgeschil van dezen tijd. Tweede Uitgave. Te Amsterdam, bij J.H. en G. van Heteren. 1841. In gr. 8vo. VIII en 42 bl. f : - 50.


No. 4. Een woord van waarschuwing, geruststelling en teregtwijzing aan mijne Protestantsche Medechristenen, door eenen Hervormden Leeraar. Te Nijmegen, bij J.F. Thieme. 1841. In gr. 8vo. 130 bl. f : - 90.

Na alles, wat er, ook in dit Tijdschrift, over het Concordaat reeds geschreven is, willen wij van de bovenstaande stukken, waarvan de drie eerste althans uitsluitend daartoe behooren, nog kortelijk kennis nemen, ons oordeel zoo beknopt mogelijk zeggen, en het dan hierbij laten berusten, de zaak, na zoo vele menschelijke pogingen, aan God en den tijd overlatende.
No. 1 is een welgeschreven, verstandig verdicht en gematigd stukje, waarin veel, dat in vroegere geschriften van dien aard voorkomt, met andere woorden herhaald en min of meer versterkt wordt; maar dat zich bijzonder onderscheidt door een op goede regtsgronden door den Advocaat gevoerd betoog, dat de Koning niet verpligt is, om het Concordaat van 1827 ten uitvoer te leggen, daar de omstandigheden, waaronder hetzelve toen gesloten is, geheel veranderd zijn, en de gansche toenmalige toestand van zaken, waarop het gebaseerd was, ten eenemale opgehouden heeft. Reeds te voren heeft Ref. te kennen gegeven, dat dit in de hoofdzaak ook zijn gevoelen is; en

{==457==} {>>pagina-aanduiding<<}
hij vindt dus alle reden, om dit stukje, als naar zijn inzien zeer doelmatig, aan te prijzen.
Reeds doet de titel van No. 2 vermoeden, dat men daarin vinden zal eene satirieke voorstelling van de schijnbare heilzaamheid der Concordaten, om daardoor het waarlijk heillooze van dezelve aan te wijzen; en zoo is het hier ook inderdaad: in een gesprek tusschen een' kloosterling en zijn' superieur ziet men den eersten, die zich vrij dom houdt, door den laatsten aldra overtuigd, dat die Concordaatsinrigtingen wezenlijke weldaden zijn, door den Paus aan de Volken en Vorsten bewezen; maar hetwelk zóó voorgesteld wordt, dat zij in waarheid blijken middelen te zijn tot uitbreiding van deszelfs magt en invloed, en tot partijdige bevoorregting der Roomsch-, d.i. Pauselijk-Katholieke Kerk. Hoewel het niet zoo goed hout snijdt als het vorige, laat het zich toch met nut en genoegen lezen.
Het geschrift, onder No. 3 vermeld, dagteekent (volgens de Voorrede) reeds van 1822, en is door de tegenwoordige Uitgevers uit het fonds van van der hey en zoon onlangs aangekocht. Hierop wenschten zij, dat de Schrijver daaraan die wijziging zou geven, ‘door welke het voor het thans veel bewegend Concordaatsgeschil eene nog meerdere uitgebreidheid aanwon’: dit verzochten zij aan ‘den man, door wiens tusschenkomst de uitgave van het gezegde geschrift in der tijd bezorgd werd’; en die was geen ander, dan de genoeg bekende Schrijver der Zedig-vrijmoedige Bedenkingen. Deze bragt nu dit verzoek tot zijnen Vriend; doch deze verschoonde zich wegens hooge jaren en ongesteldheid, maar deelde nogtans zijne denkbeelden over het Concordaatsgeschil mede, met vrijheid, om die in eenige Voorrede tot zijn herdrukt werkje op te nemen; dezelve komen hoofdzakelijk hierop neder: Geen Concordaat, maar een nieuw Kerkreglement, door Roomschkatholieke Kerkelijken ontworpen, door den Koning goedgekeurd; niet meer dan twee Bisschoppen, met de noodige bepalingen omtrent hunne aanstelling, bezoldiging enz. enz., alles behoudens het hoogste souvereine

{==458==} {>>pagina-aanduiding<<}
gezag des Konings. B. durft deze denkbeelden niet volkomen toestemmen, maar blijft op te voren aangevoerde gronden wenschen: In het Protestantsche Nederland noch Concordaat noch Bisschop, waardoor ook noch de staat der Nederlandsche Roomschkatholieke Kerk verbeteren, noch het Koninklijk gezag over dezelve gewinnen zal. - Wat voorts dit geschrift zelf aangaat, dit is ook nog lezenswaardig; want van eenen vrede tusschen Roomschkatholieken en Protestanten, zonder dat iemand omtrent zijne belijdenis onverschillig is, toont het eerst het hoogst wenschelijke en noodzakelijke aan, en daarna het mogelijke, door te letten 1. op deszelfs waren aard; 2. op één hoofdbevel des Evangelies, dat beide als zoodanig eerbiedigen, namelijk om God en den Verlosser na te volgen; 3. op de ondervinding, dat die vrede reeds dadelijk door echte Roomschkatholieken en Protestanten wordt in uitoefening gebragt. - De verdere ontwikkeling van dit een en ander, in dit zeer bedaard geschreven stukje, willen wij den belanghebbenden ter eigene nalezing gaarne aanbevelen.
Het meer uitvoerige geschrift, onder No. 4 opgegeven, is wel niet uitsluitend aan de zaak van het Concordaat, maar toch in 't algemeen aan ‘de woelingen en aanmatigingen van Rome,’ en aan ‘de onrust wekkende geruchten omtrent verwacht wordende verordeningen in deszelfs belang,’ zijnen oorsprong verschuldigd. Tot waarschuwing, bemoediging en raadgeving zijner Protestantsche Geloofsgenooten, stelt de Schrijver zich de drie volgende vragen ter beantwoording voor: ‘1. Heeft de Protestantsche Kerk waarlijk redenen, om voor den invloed van Rome bezorgd te zijn? 2. Bestaan er genoegzame gronden van geruststelling bij alles, wat haar van dien kant dreigen mogt? 3. Welk een gedrag betaamt den Protestanten, om aan hunne verpligting te antwoorden, en het heil hunner Kerk te verzekeren?’ - Tot beantwoording van de eerste vraag, geeft hij, bl. 3-32, een breedvoerig overzigt van de geschiedenis der Christelijke Kerk, van haren oorsprong af, tot op de Kerkher-
{==459==} {>>pagina-aanduiding<<}
vorming in de 16de Eeuw, dat Ref., hoe wèl geschreven ook op zichzelf, hier meer overtollig voorkomt te zijn; over den kerkelijken toestand des tegenwoordigen tijds, en het daarin zorgelijke, van de zijde van het Roomsch-Catholicisme, wordt bl. 32-37 gehandeld. - De tweede vraag wordt, bl. 38-71, bevestigend beantwoord, en de gronden van geruststelling worden aangewezen 1. in de magt der Evangelieleer zelve; 2. in den tegenwoordigen tijdgeest; 3. in den eenparigen weêrstand van alle betergezinden; 4. in den magtigen bijstand Gods. Ref. kan dit een en ander hier niet breeder volgens den Schrijver ontwikkelen; maar hij moet betuigen, dat het, zoo naar stijl als zaken, voortreffelijk geschreven is, en durft het alzoo gerust ter lezing en behartiging aanprijzen. - Ten antwoorde eindelijk op de
derde vraag worden, bl. 72-125, de volgende verpligtingen, in den toon en stijl der leerrede, die in dit geheele geschrift, maar vooral in dit gedeelte heerschend is, aangewezen en aangedrongen. 1. Moedig en vast tegenover Romes woelingen en aanmatigingen te staan. 2. Alles aan te wenden en alle kracht in te spannen, ten einde de welvaart der Protestantsche Kerk te handhaven en te vermeerderen, waartoe wij a. hare volle waarde, d.i. haar grondbeginsel en de geschiedenis van haar ontstaan, duidelijk moeten doorzien; b. ons toeleggen op eene voortgaande ontwikkeling en volmaking harer leer, langs den weg van vrij en onafhankelijk onderzoek; c. zedelijk beter, innerlijk vromer worden; d. als Protestanten ons onderling meer vereenigen; e. gewillig deelnemen aan alles, wat hare welvaart bevorderen kan. - Deze algemeene pligten worden nog wederom bijzonder op het hart gedrukt aan ouders en aan Godsdienstleeraars, en onder deze laatsten bepaaldelijk aan die, welke in de Hofstad geplaatst zijn. - Dit alles wordt, ofschoon wel eens wat breedsprakig, maar nogtans met hoogen ernst en warme geestdrift voorgedragen, en doet als zoodanig verstand en hart en smaak des Schrijvers eer aan. Het zou zelfs jammer zijn, indien men dit stuk met de vele vlugschriften over het Concordaat, waarvan

{==460==} {>>pagina-aanduiding<<}
wij nu oververzadigd zijn, geheel op ééne lijn wilde stellen; en het verdient veeleer de aandacht en behartiging van allen, die het met de zaak van Protestantisme en Christendom wèl meenen.







Dissertatio de vitiis nervorum organicis, auctore J.P.T. van der Lidth, Med. Doct., cum tab. lithographica. Amstelodami apud Elix & Co. 1838. oct. form. maj. p. 175. f 2-90.


Verhandeling over de werkzaamheden van het Zenuwstelsel. Door M. Dassen, H.J.z., Med. Doct. te Hoogeveen. Te Groningen, bij J. Oomkens. 1839. In gr. 8vo. 216 bl. f 2 - :


Nadere ontdekkingen over de eigenschappen van het Ruggemerg, bijzonder over den daarin gevonden zenuwomloop (circulatio nervea), door J. van Deen, Med. Doct., Practisch Geneesheer te Zwolle. Te Leyden, bij S. en J. Luchtmans. 1839. In gr. 8vo. 128 bl. f 1-25.

(Derde Verslag.)

No. 3. De Heer van deen, reeds gunstig bekend door zijne Dissertatie: De differentia et nexu inter Nervos vitae animales et vitae organicae, heeft bij dit proefschrift het niet laten berusten. Later heeft hij dit onderwerp vervolgd, en in het Tijdschrift voor Nat., Gesch. en Physica, eene mededeeling gedaan over de Gevoelszenuwen en het verband tusschen de Gevoels- en Bewegingszenuwen. Niet slechts van de bespiegelende zijde, maar ook langs den proefondervindelijken weg zet de Heer van deen zijn onderzoek voort, en niet weinige kikvorschen, als voor zulke proefnemingen de geschiktste voorwerpen, zijn door hem, en met goed gevolg, daaraan onderworpen.
In dit geschrift houdt de Heer van deen zich bezig met het onderzoek naar de eigenlijk zoogenoemde gevoels-
{==461==} {>>pagina-aanduiding<<}
takken, spoort hij de verhouding tusschen deze en de bewegingsdraden op; terwijl hij daarenboven nog den invloed van de zenuwen op de vorming van verschillende deelen des ligchaams nagaat, naar aanleiding der gesteldheid van een' zespootigen kikvorsch, waarvan de ontleding door hem elders beschreven is.
Belangrijke oogpunten worden door deze onderzoekingen ontwikkeld: in hoe verre zij echter tot meer afdoende resultaten zullen leiden, zal, bij de moeijelijkheid om zulke proefnemingen te bewerkstelligen, de tijd nader moeten leeren. Moeijelijkheden schrikken echter van deen niet af; want in het jaar 1839 zagen reeds zijne nadere ontdekkingen over de eigenschappen van het Ruggemerg enz. het licht.
Nadat de zenuwwortels van het ruggemerg in die van gevoel en ter beweging onderscheiden zijn geworden, heeft de Heer van deen gedacht, dat deze onderscheiding zich ook tot de strengen van het ruggemerg zoude uitstrekken. Hij oordeelt voor zichzelven dezelfde zekerheid verkregen te hebben als muller en pannizza omtrent de wortels, en hij acht de zaak ten volle bewezen te zijn; iets, hetwelk alle natuurkundigen nog niet zoo gaaf zullen toestemmen. Indien Dr. kuerschner (ueber die Function der hintern und vorderen Stränge des Rückenmarkes. Archiv für Anat. Phys. etc. von Dr. j. müller, Jahrg. 1841. H. 1. S. 115) de door van deen genomene proeven al niet tegenspreekt, wijst hij nogtans te regt op de zwarigheden, met welke zij gepaard gaan. De door kuerschner genomene proeven zijn echter evenmin als afdoende te beschouwen; want hij zegt zelf, bl. 125: ‘Ik geloof, dat deze proeven de gevolgtrekking gedoogen, dat de achterste strengen van het ruggemerg alleen gevoelige, de voorste alleen bewegings-zenuwen bevatten.’ Terwijl hij door andere proeven meent bewezen te hebben, dat in de achterste strengen geene draden gevonden worden, welke, geprikkeld zijnde, den prikkel tot de spiervezels overbrengen; (bl. 122) vervolgt hij: ‘Zij bevestigen echter niet, dat in de voorste strengen geene draden gevonden worden, welke voor gevoel vatbaar zijn.’ Dit strekt ook ten bewijze, dat de tijd nog niet gekomen is, om met eenigen spoed gevolgtrekkingen te maken.
Indien men ook vooreerst zich niet met den heer van deen overtuigd zal kunnen houden, dat er in het ruggemerg een zenuwomloop bestaat, zijne proeven zullen toch met be-
{==462==} {>>pagina-aanduiding<<}
langstelling gelezen worden, vooral wanneer men deze in verband beschouwt met eene mededeeling van Professor th.l.w. bischoff, te Heidelberg, ueber electrische Ströme in den Nerven; Archiv für Anat. etc. 1841. 1. S. 20. Doch ons bestek gedoogt geene verdere uitweiding. Wij keeren tot de Verhandeling zelve terug. Deze splitst zich in twee Afdeelingen. Eene eerste ter nadere bevestiging der leer van bell, met opzigt tot de voorste en achterste ruggemergsstrengen. In de tweede (bl. 52) zal de Schrijver nadere bewijzen te berde brengen voor het bestaan van eene circulatio of vis nervea in het ruggemerg. Hij heeft gelijk, wanneer hij het verkieslijker vindt, haar omloop van de zenuwkracht te noemen, dan wel zenuwomloop; maar wat is eene onstoffelijke beweging? Is de Schrijver hier niet eenigzins in strijd met zichzelven, wanneer hij later, bl. 107, de werkzaamheid van het zenuwstelsel met die van het vaatstelsel vergelijkt, en zegt, dat er tusschen beide eene treffende vergelijking kan gemaakt worden? Nog sterker drukt hij deze vergelijking uit, wanneer hij het hart met het ruggemerg vergelijkt en beiden als middelpunten beschouwt. En wanneer bl. 109 kan gezegd worden, dat zonder longen geen doelmatig slagaderlijk bloed (bij den geboren mensch) kan gevormd worden, en zonder hersenen geene doelmatige willekeurige beweging mogelijk zij, dan is echter de vergelijking te verre doorgedreven, wanneer de Schrijver zegt: ‘Gelijk de ademhaling het aderlijke bloed in slagaderlijk verandert,
zoo wordt door het denken het gevoel in doelmatige wilsindrukken veranderd.’ De vergelijking van bl. 107-111 kan geacht worden te sterk gekleurd te zijn. Ook moeten wij de vraag opperen, welk denkbeeld kan men zich van de harmonie der levensverrigtingen vormen, wanneer men, ter staving van het gezegde, vier kikvorschen in zulk eenen verminkten toestand brengt, dat den eenen het hoofd afgesneden moet worden, bij den anderen het ruggemerg vernietigd, den derden de longen, den vierden het hart uitgesneden moet worden? Indien immer de groote Experimentator magendie een der behartiging waardig woord gezegd heeft, is het geweest, toen hij op de werking der zenuwwortels in derzelver zamenhang en verdeeling opmerkzaam heeft gemaakt. (Valentin, Repert. B. 5. p. 364.)
Gaarne erkent men met den Schrijver, dat het leven zich

{==463==} {>>pagina-aanduiding<<}
in beweging openbaart; de uitingen des levens zijn beweging; maar deze beweging in het zenuwstelsel, hoe zij ook in de reflexiebewegingen zich openbare, is niet wel als eene circulatie te beschouwen, vooral wanneer men zulk een' omloop met dien van het bloed wil vergelijken, en daartoe in zulke bijzonderheden treedt, als de Schrijver gedaan heeft, vooral bl. 108.
Ondanks deze bedenkingen zal men evenwel den Schrijver met belangstelling vergezellen, zoo wel bij zijne proefnemingen, als bij zijne nu eens eenigzins gewaagde, dan weder al te stellige redeneringen en gevolgtrekkingen.
Met de behendigheid van den Heer van deen krijgt men een zeker zelfvertrouwen, hetwelk zwarigheden doet veronachtzamen, die bij het maken van gevolgtrekkingen niet mogen voorbijgezien worden. Immers zegt de Schrijver zelf, bl. 65, Noot a: ‘Bijna, - want het is bij deze operatie meestal onmogelijk, om de geheele grijze zelfstandigheid van de voorste witte zelfstandigheid weg te snijden, hetwelk wel ieder zal ondervinden, die deze proef gelieft te herhalen. Maar het overgeblevene gedeelte der substantia spongiosa kan men toch dikwijls bijna geheel vernietigen, door zeer voorzigtig, met eene naald of spits van een mesje, er kleine sneedjes in te maken.’ - Ook geloof willende geven aan de door remak bevestigde ontdekking van rolando, kan men zich het ruggemerg gereeder denken als uit vier deelen bestaande, dan die scheiding bewerkstelligen. Volgens dit onderzoek toch zoude het ruggemerg bestaan uit eene substantia medullaris postica, gelatinosa, spongiosa, en medullaris antica.
Uit het tot dusverre medegedeelde kan de hoofdinhoud dezer Verhandeling blijken; den Schrijver in meerdere bijzonderheden te volgen, zoude niet doenlijk zijn, daar men, hetzij men zijne proefnemingen bijval schenke of die betwiste, dusdanig onderzoek zou moeten herhalen. En te dezen zal elk, die niet in de gelegenheid is, dagelijks zijnen tijd aan ontleedkundig onderzoek te kunnen wijden, bij den Heer van deen moeten achterstaan.
Deze Verhandeling bevat veel belangrijks over de vermoedelijke of vermeende zamenstelling van het ruggemerg, en de hieruit voortvloeijende wijze van werking; over gevoel en terugwerking, enz. De onderscheiding tusschen werkelijk gevoel en reflexiegevoel geeft stof tot nadenken;

{==464==} {>>pagina-aanduiding<<}
desgelijks, dat door gevoel beweging ontstaat en door beweging gevoel; ook de stelling, dat er eene circulatie in het ruggemerg bestaat, verdient behartigd te worden, indien men deze slechts niet te zeer door den bloedsomloop wil ophelderen.
Men is dank schuldig aan den Heer van deen voor dezen oorspronkelijken arbeid. Hij, de Heeren dassen en van der lidth toonen, dat men in ons land ook voor oorspronkelijken arbeid zeer wel berekend is. De productie uit vreemde landen moge grooter zijn dan de onze, in gehalte staat zij niet altijd den toets door. Het is echter nu eenmaal zoo verre gekomen, dat ook in de wetenschap slechts het uitheemsche te prijzen valt! Moeten wij dan steeds apen zijn en naäpen tot in de wetenschap toe? Is het niet erg genoeg, wat Modezaken betreft?











Joannis Rudolphi Thorbecke Oratio de Simonis Slingelandth rempublicam emendandi studio, quam habuit die 8 Februarii a. 1841, quum magistratum academicum deponeret. Lugd. Batav. P.H. van den Heuvell. 1841. in 8vo. maj. 35 pag. f : - 60.


Redevoering over de staatkunde hier te lande na den Utrechtschen Vrede; een waarschuwend voorbeeld voor onzen tijd, uitgesproken in het Koninklijk-Nederlandsch Instituut, op den 16 Nov. 1840, door Mr. J.C. de Jonge, Archivarius van het Rijk, enz. 's Gravenhage en Amsterdam, bij de Gebr. van Cleef. 1841. In gr. 8vo. 28 bl. f : - 30.


Het stemregt van de Gouverneurs der Provinciën als Voorzitters van de Provinciale en Gedeputeerde Staten, verdedigd door een Lid van de Regterlijke Magt. 's Gravenhage en Amsterdam, bij de Gebr. van Cleef. 1841. In gr. 8vo. 43 bl. f : - 60.


Verdediging van den praktikalen Landbouw tegen theoretische beschouwingen, in aanmerkingen op de voorstellen der Zeeuwsche Commissie van Landbouw, vastgesteld den 30 Mei 1839; door K. Hoorweg, Bouwman te Rockanje,

{==465==} {>>pagina-aanduiding<<}
bij Brielle. Te Dordrecht, bij H. Lagerwey. 1840. In gr. 8vo. VI, 20 bl. f : - 35.


Iets over het tegenwoordig onderwijs in Nederland. Te Deventer, bij J. de Lange. 1841. In gr. 8vo. 16 bl. f : - 15.


Aanwijzing van uitgelezene gedachten en bedenkingen, met bijvoeging van thans even noodige, doch min algemeene denkbeelden en wenken aangaande het lager Onderwijs. Door eenen bejaarden Onderwijzer. Te Hoorn, bij de Gebr. Vermande. 1841. In gr. 8vo. 21 bl. f : - 30.

De Hoogleeraar thorbecke schildert de verdienstelijke, maar ten gevolge van velerlei tegenstreving hoofdzakelijk mislukte pogingen van den beroemden slingelandt tot hervorming van staatsbestuur, justitiewezen enz. op zoodanige wijze, dat vooral daarbij uitkomt het gebrekkige der staatsinrigting van ons voormalig Gemeenebest, als ook de neiging onzer landgenooten, om zich aan oude, schoon blijkbaar verkeerde gewoonten te houden, om alle krachtig werkende verbeteringen uit te stellen, en om de bijzondere belangen van steden en gewesten boven het erkende belang van het vaderland, als geheel beschouwd, voor te trekken. Dat alles geeft rijke stof tot overweging, en is op hetgeen in de laatste jaren gebeurd is en nog dagelijks gebeurt van veelvuldige toepassing.
Ook de vermaning van den Archivarius de jonge, dat wij mogen toezien, om, door overdrevene zucht tot bezuiniging, het verval van land- en zeemagt niet te veroorzaken, gelijk onze voorouders deden, toen zij na den Utrechtschen vrede slechts op de traktaten steunden, verdient behartigd te worden, voor zoo veel men de bezuinigingen welligt te veel op het onderhoud van land- en zeemagt wil doen drukken, in plaats van veeleer de burgerlijke administratie en de heffing der belastingen te vereenvoudigen. Maar in wezenlijke waarde staat de Redevoering van den Heer Mr. de jonge op verre na met de Oratie van Prof. thorbecke niet gelijk. Thorbecke dringt met den blik van een' staatsman tot de oorzaken door. De jonge stelt slechts daden en gevolgen voor tot een waarschuwend voorbeeld voor onzen tijd. Hij doet dit uit slechts één gezigtspunt; en het stuk heeft iets van eene redevoering tot ondersteuning van eenig voorge-
{==466==} {>>pagina-aanduiding<<}
dragen budget, waarbij vermeerdering van subsidie voor de departementen van oorlog en zeedienst wordt aangevraagd. Voor eene redevoering in het Koninklijk Instituut zouden wij van 's Rijks Archivarius iets anders en iets beters gewacht hebben.
Een lid der regterlijke magt, die zijnen naam verzwegen heeft, en dien wij dus, tot hij zich noemt, slechts ter goeder trouw als zoodanig erkennen zullen, verdedigt het stemregt van de Gouverneurs der Provinciën als Voorzitters van de provinciale en gedeputeerde Staten. Doch, onafhankelijk van des onbekenden Schrijvers betrekking, hetzij hij lid is der regterlijke magt of niet, zijn betoog is duidelijk en krachtig gesteld, en heeft alle aanspraak op een bedaard onderzoek. Veroordeeling met eene magtspreuk is niet genoeg. Naar ons gevoelen zou het wenschelijk zijn, dat de Gouverneurs bij de verkiezing van leden der tweede Kamer van de Staten Generaal niet medestemden; en het regt daartoe, volgens het jus constitutum is zoo twijfelachtig, dat het moeijelijk is uit te maken, of het waarlijk bestaat, dan niet. Om dat twijfelachtige kan men dus de onbevoegdheid der Gouverneurs even min als hun regt er toe bewijzen. Eene wet, die een einde aan den twist maakt, schijnt een onmisbaar vereischte, om gedurige botsingen op dat duistere punt voor te komen.
De verdediging van den praktikalen Landbouw tegen Theoretische beschouwingen, door den Heer hoorweg, Bouwman te Rockanje, is zoo ongegrond niet, als wij meenen, dat men elders dat stukje heeft afgemaald. Met veel kennis van zaken en ontwikkeling van redenen is het boekje geschreven. Uit de wrijving der tegenovergestelde gevoelens wordt de waarheid geboren. Dit geldt ook nopens het al of niet doeltreffende van voorgestelde veranderingen in de wijze der bebouwing van onze akkers. Zeker behoort men onderscheid te maken tusschen den aard der gronden; en het laat zich vooraf begrijpen, dat b.v. deze of gene wijze van ploegen, die in deze of gene streek van Duitschland met goed gevolg wordt aangewend, voor vele oorden van ons vaderland ongeschikt is, en dat zelfs hetgeen in het eene deel van ons land, of zelfs van eenig bijzonder gewest, aanbeveling verdient, verwerpelijk is in een ander gedeelte. Ook dit werkje verdient derhalve nader getoetst, in plaats van kortweg veroordeeld te worden.

{==467==} {>>pagina-aanduiding<<}

Iets over het tegenwoordig Onderwijs in Nederland, door eenen ongenoemden, heeft weinig te beteekenen. Het tegenwoordig bestaande wordt vrij goed verdedigd, maar er is niets nieuws in de argumenten.
Meerdere waarde kennen wij toe aan de uitgelezene gedachten en bedenkingen van eenen bejaarden Onderwijzer. Zeer geschikt wordt daarbij al het goede der bestaande inrigtingen verdedigd, met wederlegging vooral van de bedenkingen der Roomschgezinden, waar zij ongegrond zijn; slechts één punt aan laatstgemelden toegegeven, dat het namelijk voor hen moeijelijk is zich tot onderwijzers te vormen en tot de te verkrijgen benoemingen mede te dingen, zoo lang de onderwijzers op vele dorpen, vooral in Noordbraband, tevens kosters en voorzangers bij de Hervormde gemeenten moeten zijn. De Schrijver wenscht den onderwijzerspost voor altijd van die ondergeschikte betrekkingen af te zonderen. Alsdan zouden meerdere Roomschgezinden zich tot onderwijzers laten opleiden, en met hoop op goeden uitslag in de vakaturen kunnen mededingen. De bekwaamste, hetzij Roomsch of Protestant, zou tot onderwijzer kunnen worden aangesteld, en de Roomschgezinde zou geene billijke reden tot klagte meer overhouden. Ook over andere punten handelt de Schrijver zeer gematigd en verstandig; zoodat wij dit werkje onder de beste schriften over dit thans zoo veel ter spraak zijnde onderwerp gerustelijk rangschikken.


Niebuhriana. Levensschets van B.G. Niebuhr en deszelfs Brief aan eenen jongen Philoloog. Uitgegeven en opgehelderd door Dr. K.G. Jacob, Hoogleeraar te Pforta. Naar het Hoogduitsch. Te Leeuwarden, bij G.T.N. Suringar. 1840. In gr. 8vo. 221 bl. f 2-20.

Hetgeen dit belangrijk werkje bevat is op den titel vermeld, en nog nader door het korte voorberigt van den bekwamen Vertaler, de Heer j.c.g. boot, toegelicht. De Levensschets van den grooten Romeinschen Geschiedonderzoeker, waarin voornamelijk zijne verdiensten als Philoloog worden aangetoond, mag beschouwd worden als eene bijdrage tot het regt verstand zijner werken, die zeker in de letterkundige geschiedenis der negentiende eeuw eene voor-
{==468==} {>>pagina-aanduiding<<}
name plaats innemen. De brief van niebuhr verdient wel door alle jonge Philologen gelezen en behartigd te worden. De beroemde Schrijver deelt daarin aan een' jongen vriend eenige denkbeelden mede over het inrigten zijner letteroefeningen; hij dringt aan op eene bedaarde en grondige studie van de meesterstukken der oudheid en op eene zorgvuldige beschaving van den stijl. De Hoogleeraar jacob heeft dezen brief met de Levensschets ter inleiding afzonderlijk uitgegeven en met vele aanteekeningen voorzien. De Vertaler achtte die, even als wij, wel eene overbrenging in onze taal waardig, en heeft die ook met eenige aanmerkingen verrijkt. De vertaling is vloeijend en doorgaans vrij van Germanismen; en wij zijn van gevoelen, dat de Heer boot hiermede aan onze Letterkunde eene betere dienst bewezen heeft, dan zoo vele overbrengers van zoutelooze of overdrevene voortbrengsels onzer Duitsche naburen.
Niebuhr verdient bij ons, als geleerde en geschiedonderzoeker, meer bekend te worden, dan hij tot nog toe is geweest. Hij is met zijn' genialen blik in de duisternis der Romeinsche oudheid gedrongen en heeft hierin over vele zaken een helderder licht doen opgaan. Hij moge hier en daar wel eens eenige bestaande voorwerpen als nevelen, en eenige nevelen als bestaande voorwerpen hebben aangezien; maar hij was de eerste, die de wetten der nieuwere geschiedkundige kritiek op de geschiedenis van het oude Rome toepaste. Zijne onderzoekingen over de eerste Italische volken, den oorspronkelijken regeringsvorm der Romeinen en de lotgevallen van dien regeringsvorm tijdens het Gemeenebest, den uitslag van den strijd tusschen de Patriciërs en de Plebs, zijn zoo vele onschatbare gedeelten van zijne Romeinsche Geschiedenis, die door zijnen vroegtijdigen dood is onvoltooid gebleven, dat deze dus aan allen, die zich met een grondig onderzoek der oudheid en regtskunde bezig houden, niet onbekend mag zijn, voornamelijk in vergelijking met de wederlegging van wachsmuth, ueber die altere Römische Geschichte en de Verhandelingen van hüllmann, ueber die Römische Staatsverfassung. Wij verwachten, dat het werkje van den Heer boot tot deze nadere kennis van niebuhr, en zijne degelijke geschriften door vele lezers te verkrijgen, moge bijdragen; hetgeen niet dan eene meer vlijtige studie van Oudheidkunde en Geschiedenis in ons Vaderland kan ten gevolge hebben. Dit zij de vrucht,

{==469==} {>>pagina-aanduiding<<}
welke wij der welgeslaagde poging van den Vertaler toewenschen!


Het Leven van William Wilberforce, den Bevrijder der Slaven, in deszelfs godsdienstige ontwikkeling voorgesteld door H.F. Uhden. Met eene Voorrede van Dr. August Neander. Uit het Duitsch. Te Groningen, bij W. Zuidema. 1840. In gr. 8vo. 404 bl. f 3-25.

Toen Recensent in het voorleden jaar in een Fransch tijdschrift het werk: The Life of 
{== afbeelding 	==} {>>afbeelding<<}
    
 wilberforce, by his Sons robert isaak and samuel wilberforce, in 5 Deelen te Londen uitgegeven, als een voorbeeld der meest vervelende langdradigheid zag aangetogen, vreesde hij, eer hij met het getal der deelen en den omvang van het thans door ons aangekondigde werk bekend was, dat dit Leven van wilberforce eene letterlijke vertaling van het oorspronkelijke zou zijn. Het blijkt echter, dat deze vrees ongegrond was, en het is een gelukkig denkbeeld geweest van Dr. a. neander, om, door eene vrije bewerking van de in het Engelsche werk voorhanden zijnde stof, eene levensschets des uitstekenden mans te doen ontwerpen.
Het is een belangrijk verschijnsel, onder de staatsmannen eenen man aan te treffen, wiens geheele bestaan van het Christendom doordrongen was, die den verlichtenden, reinigenden en levenwekkenden invloed van hetzelve in al zijne openlijke en bijzondere betrekkingen voor oogen stelde, en eene levende uitlegging was van de waarheid, dat de Christelijke godzaligheid tot alle dingen nuttig is.
‘In eenen tijd van zoo veel gisting, waarin men, bij openlijke vijandschap tegen het Goddelijke, ook zoo menigerlei kranke rigting van den godsdienstigen geest opmerkt, is het buiten twijfel een zegen, dat men zijn oog mag vestigen op een in allen opzigte zoo gezond Christelijk leven, zoo als dit te midden van onzen bewolkten leeftijd ontstaan en geleid is. Wie nog den eigendommelijken, Christelijken stempel op het leven en karakter van dezen grooten man niet regt weet op prijs te stellen, zal toch op hem opmerkzaam moeten worden gemaakt door het werk, waarmede hij een nieuw vak in de geschiedenis der menschheid heeft geopend, en dat zal blijven voortwerken tot aan der-
{==470==} {>>pagina-aanduiding<<}
zelver geheelen afloop; wij bedoelen de zegenrijke en daadzakelijke erkenning van het algemeene regt des menschen, bij millioenen, die tot zoo lang van deszelfs genot waren verstoken. Dit werk toch kon alleen uit het Christendom ontstaan, zoo als het denkbeeld van algemeen menschenregt, hetwelk in de gemeenschappelijke vorming naar het Goddelijke evenbeeld gegrond is, eerst door het Christendom tot bewustheid is gebragt; terwijl zich ieder andere ijver voor staatkundige vrijheid steeds, in meerdere of mindere mate, in het karakter van zelfzucht en bekrompenheid heeft voorgedaan. Bij wilberforce ziet men, - en dit zal men vooral uit deze levensgeschiedenis leeren - hoe zijn ijver voor de herstelling der persoonlijke vrijheid van allen, die er overeenkomstig de Goddelijke schepping als menschen aanspraak op hebben, in geheel zijn Christelijk karakter gegrond is, en uit beginselen, welke het Christendom in hem gevestigd had, voortvloeit; en hoe alleen de door het Christendom in hem verwekte overtuiging, dat dit eene zaak van God was, en dat de zaak van God in het einde moest zegevieren, hem tot die volharding kon in staat stellen, met welke hij ten laatste den triomf behaalde van hetgeen hij als het doel zijns levens beschouwde.’
De godsdienstige denkwijze van den hier geschetsten menschenvriend moge eenigermate de kleur dragen van den tijd en het land, waarin hij leefde en werkzaam was, en wilberforce moge daardoor aanleiding gegeven hebben, dat hij door velen voor eenen Methodist gehouden werd, niemand zal, bij het ontwaren der kostbare vrucht, den wortel miskennen, en den edelen bestrijder van den slavenhandel den lof ontzeggen van door reine, echt-Christelijke liefde te zijn bezield geweest. Moge ook het boek aan behagelijkheid van vorm en stijl het een en ander te wenschen overlaten, zoo wordt dit vergoed door de getrouwe mededeeling der berigten en door de belangrijkheid van vele hier voorkomende bijzonderheden. Zoo trok het volgende onze opmerkzaamheid tot zich, omdat het leerde, dat napoleon de eerste is geweest, die den slavenhandel in de Fransche koloniën heeft afgeschaft: ‘Hetgeen lodewijk de XVIII niet kon of niet wilde bereiken, dat voerde eene meer krachtige hand uit, in dezen tot een werktuig des vredes bestemd. Buonaparte had of Elba een waakzaam oog op alles, wat in Frankrijk voorviel, gehouden; en naauwelijks

{==471==} {>>pagina-aanduiding<<}
was hij weder in het bezit van zijne magt gesteld, toen hij eene geheele en onmiddellijke afschaffing van den slavenhandel decreteerde. Dit besluit kon bij de andermalige herstelling der bourbons niet wel worden ingetrokken.’
Wij vereenigen ons gaarne met den wensch des Vertalers, dat dit werk den man, die niet aan Engeland alleen, maar aan de geheele Christenheid behoort, meer algemeen moge bekend maken, doen hoogschatten, en velen tot zijne navolging opwekken!






Celebes, of Veldtogt der Nederlanders op het Eiland Celebes in de jaren 1824 en 1825. Onder aanvoering van Zijne Excellentie den Heere Luitenant-Generaal (destijds) Generaal-Majoor Baron J.J. van Geen.

Aussi le sentiment qui dominera ce livre sera-t-il celui qui me l'a fait commencer, le désir de détourner de la tête du soldat cette malédiction que le citoyen est souvent prêt à lui donner, et d'appeler sur l'Armée le pardon de la Nation. - Alfred de vigny.
Uit officiële Rapporten. Door j.c. van rijneveld. Math. Mag. Phil. Nat. Doctor, Ridder der Militaire Willemsorde 4de klasse, 2de Kapitein der Rijdende Artillerie, Lid van (onderscheidene) wetenschappelijke Genootschappen. Met eene Kaart en twee Platen. Te Breda, bij Broese en Comp. 1840. In gr. 8vo. 333 bl. f 2-80.
Toen, na het herstel van Nederlands onafhankelijheid, onze, gedurende den oorlog met de Engelschen, verlorene Oostindische bezittingen, en onder deze die op het eiland Celebes, weder van de Engelschen werden overgenomen, deden zich reeds spoedig moeijelijkheden voor, dewijl de meeste der inlandsche Vorsten, en onder deze vooral de Koningen van Boni, Soepa en Tanette, weigerden, de vroeger door ons bezetene landen en eigendommen, welke die Vorsten, gedurende het tusschenbewind der Engelschen, voor zich genomen hadden, terug te geven. Eene expeditie, door onze krijgsmagt ondernomen, om de Koningen van Ta-
{==472==} {>>pagina-aanduiding<<}
nette en Soepa te straffen, viel ongelukkig uit, en men zag zich tot den terugtogt genoodzaakt. In deze omstandigheden werd het opperbevel over eene nieuwe expeditie opgedragen aan den toenmaligen Generaal-Majoor van geen. De luisterrijke uitslag, waarmede deze veldtogt bekroond werd, is te vermaard, dan dat niet ieder beminnaar van zijn vaderland met levendige belangstelling het uit officiéle rapporten vervaardigde verhaal van deze expeditie zal lezen. De rust werd op Celebes, gedeeltelijk door de kracht der wapenen, gedeeltelijk door het diplomatisch beleid, hersteld; de hoofdvijand was overwonnen, en zijne middelen, om den oorlog te voeren, welligt voor den tijd eener halve eeuw vernietigd; terwijl zijne voornaamste bondgenooten onderworpen waren. De bekwame Schrijver heeft zijne landgenooten grootelijks aan zich verpligt, door hun de gelegenheid te schenken, om zoo vele schitterende wapenfeiten van onze krijgslieden in de overzeesche gewesten te leeren kennen. Wat volledigheid in de gegevene berigten en den stijl betreft, aarzelen wij niet, aan den Schrijver hoogen lof toe te kennen. Anders is het gelegen met
den te ver gedreven esprit de corps, die den krijgsman telkens met eene aanmatigende minachting doet nederzien op de achtingwaardigste burgerlijke standen. Veel is er, naar ons inzien, af te dingen op des Schrijvers bewering, que dans les grands èvénemens, comme dans les grandes revolutions, les soldats seuls sont grands et magnanimes. Zijn er in der tijd door 's lands regering misslagen begaan, dan werden derzelver gevolgen evenzeer, ja zeker reeds vroeger door de burgerlijke standen des volks gevoeld, dan door den krijgsman. Zijn er onder onze staatsmannen geweest, die het staande leger een' invretenden kanker aan 's rijks welvaart en bloei genoemd hebben, zoo heeft niemand den zin van deze bewering miskend. Hoe moet men als staathuishoudkundige oordeelen over eene krijgsmagt, te talrijk en te kostbaar ingerigt, dan dat zij gevoed en onderhouden kan worden uit de opbrengst van de ladingen, die binnen het zeegat geloodst worden, van den gedruischmakenden effectenhandel, van den ziedenden raffineerketel, van het dof en eentoonig luidend draaijen des koffijbranders; met welke zaken de Schrijver, als te burgerlijk, te koopmanachtig, den draak steekt? De Hemel beware ons voor eene soldatenregering, onder wier geweld ‘de soldaten zelve,’ gelijk de Schrijver

{==473==} {>>pagina-aanduiding<<}
dit denkbeeld oppert, ‘zich op den voorgrond zouden stellen, om het loon te vragen, dat zij zich waardig rekenen.’ Dan zou, het is waar, de eeuw van augustus herleven, maar gelijk virgilius dezelve bezingt:

Inpius haec tam culta novalia miles habebit, 
Barbarus has segetes. 


Hetgeen wij den burger, die ondankbaar is tegen den krijgsman, zouden te gemoet voeren, rigten wij thans tot den Schrijver: herinner u de parabel van agrippa menenius (*)! Livius zal immers bij den Zeer Geleerden Magister en Doctor wel even zoo veel gezag hebben als alfred de vigny? - De Schrijver zal ons deze aanmerkingen voorzeker niet ten kwade duiden; wij volgen slechts zijn eigen voorbeeld. ‘Immers, een ieder draagt in zijnen boezem eene zekere overtuiging, die zich nu en dan lucht geeft, wanneer daartoe de gelegenheid gunstig is. Die overtuiging kan zich kleeden in geleende vormen, om klem te geven en indruk te verwekken.’
Wat taal en spelling betreft, trokken de volgende fouten onze opmerkzaamheid: bladz. 4. den officier, den soldaat, voor de; bl. 38. gelukkigen jagt, voor gelukkige; bl. 83. Nederlandsch onafhankelijkheid, voor Nederlands; bl. 87. de Commissaris, de Heer, voor den.
Door het aangemerkte willen wij niet gehouden worden, de overigens zeer groote verdiensten van het werk voor de aardrijkskunde, de statistiek en de geschiedenis verduisterd te hebben. Integendeel hopen wij, dat eene gunstige ontvangst bij ons lezend publiek tot een bewijs zal verstrekken, dat Nederlands volk niet zoo onverschillig is voor den roem der verdedigers van deszelfs geboortegrond en bezittingen, als de Schrijver beweert.


Iets over oud Nijmegen, vóór de verpanding aan Gelderland, benevens eene Chronologische Lijst der Burggraven en Richters. Te Nijmegen, bij C.A. Vieweg. 1840. In gr. 8vo. f : - 75.

Ofschoon wij van onderscheidene kundige Schrijvers hoogst-
{==474==} {>>pagina-aanduiding<<}
belangrijke berigten en mededeelingen bezitten omtrent Nijmegen, de oudste stad in ons Vaderland, zoo is echter iedere poging, om licht te ontsteken in de donkerheid, waarin derzelver oorsprong, stichting, aanwas enz. nog verkeert, loffelijk te noemen.
De Schrijver van de voor ons liggende brochure behandelt daarin de Geschiedenis van Nijmegen vóór derzelver verpanding aan Gelderland, dat wil zeggen, vóór dat zij onder het bepaald bestuur van Geldersche Graven gekomen en aan de magt der Romeinen en Karolingen ontrukt is, en wel tot het jaar 1248.
Het werkje is gesplitst in vier Afdeelingen. In de twee eerste handelt de Schrijver over Nijmegen onder de Romeinen en Nijmegen onder de Karolingen en later, tot aan het midden der dertiende eeuw. De eerste oorsprong van Nijmegen, te zoeken bij de oudste bewoners, de Galliërs, vinden wij hier vermeld; terwijl de Schrijver haar tevens leert kennen als de hoofdstad der Batavieren (oppidum Batavorum) en hoofdvesting der Romeinen, ‘onder wier beheer zij groot en bloeijend werd, met een' burg, tempel, badhuis enz. werd voorzien en steeds aanzienlijk door handel en nijverheid; bij het verval des Romeinschen Rijks tot op karel den grooten zeer geteisterd en half verwoest, ofschoon nog altijd in stand gebleven en reeds zeer vroeg van eene Christelijke kerk voorzien. Sedert karel den grooten tot aan de dertiende eeuw gestadig aanwassend, ondanks de herhaalde invallen der Noormannen en andere volken; van eenige kloosters, deels binnen, deels buiten de stad, voorzien, de burg tot een keizerlijk paleis verheven en met groote pracht opgebouwd, een rijkstol, eene munt gesticht, muren en poorten gebouwd, behalve de oude parochiekerk, twee burgkapellen gesticht, het bestuur in handen des Keizers en zijner Graven, maar de inwoners volgens eigene wetten beheerscht en door dit alles Nijmegen tot eene der voornaamste en bloeijendste steden diens tijds verheven.’
In de derde Afdeeling, over den oorsprong der stedelijke regten van Nijmegen, vestigt de Schrijver de aandacht op de verschillende voorregten, van tijd tot tijd, door onderscheidene Vorsten, aan deze stad geschonken. Vele gift- en stedebrieven komen in de oude beschrijvingen en kronijken dezer stad voor, doch vele zijn ons nog onbekend, en wij uiten, met den Schrijver, daarom den wensch, dat zooda-
{==475==} {>>pagina-aanduiding<<}
nige oorkonden mogen worden opgespoord en aan het licht gebragt, daar het dan eerst mogelijk zijn zal, eene volledige geschiedenis van Nijmegen te bezitten.
De vierde Afdeeling, eindelijk, bevat eene chronologische opgave der Burggraven en Richteren van Nijmegen. Deze opgave vangt aan met het jaar 1145 en eindigt met 1787.
Voor den beminnaar en beoefenaar der vaderlandsche oudheidkunde is dit werkje eene niet onbelangrijke bijdrage. De bronnen, waaruit de Schrijver geput heeft, staan onder den tekst aangewezen, en zullen voorzeker den zoodanigen welkom zijn.





Over de verhouding van de Godsdienst en de Wetenschap tot het Onderwijs. Denkbeelden van Graser, Van Heusde, Cousin en Van Bommel, medegedeeld en vergeleken, door P. Hofstede de Groot, Hoogleeraar te Groningen. Te Groningen, bij J. Oomkens. 1841. In gr. 8vo. 104 bl. f 1 - :

Recensent zegt den Hooggeleerden Schrijver dank voor dit stukje, gevolgd en vermeerderd naar het vroeger over dit onderwerp geplaatste in het Godgeleerde Tijdschrift, Waarheid in Liefde, 1841. II. Velen toch lezen dat Tijdschrift welligt niet, en intusschen is de zaak van het onderwijs zoo hoogst- en algemeen belangrijk.
Teregt merkt de Schrijver op, dat men hier geen verslag van een of meer werken, maar van denkbeelden, over een bepaald onderwerp, door verschillende meer of min beroemde mannen gekoesterd, zal aantreffen; en hij deelt dan ook die denkbeelden, hetzij verkort of wel bij uittreksel, en alsdan meestal woordelijk, mede.
Het is eene belangrijke dienstbetooning, de moeijelijke taak op zich te nemen, om de denkbeelden van anderen, over een gewigtig onderwerp, zamen te vatten en tot één geheel te brengen. Verdienstelijk is het, om datgene, hetwelk in de onderscheidene denkbeelden van vier Schrijvers goed en waar schijnt, te zamen te voegen, en daarnevens eigene opmerkingen te paren. De Schrijver heeft zich dezen arbeid getroost, maar ons ook daardoor een geheel en grondig overzigt geleverd.
Het verwonderde en bedroefde Recensent tevens, in de

{==476==} {>>pagina-aanduiding<<}
Voorrede, te lezen: Ik weet wel, dat ik, door dit stuk en ook door deze afzonderlijke uitgave, smaad en laster kan uitlokken van menschen, welke, in plaats van redeneringen en daadzaken te ontzenuwen, liever op personen aanvallen, en hen door allerlei beschuldigingen zoeken te grieven en te verpletteren, enz. Hoe! - vroeg hij zichzelven - is het dan, bij den strijd voor het behoud der bestaande verordeningen op het Onderwijs, reeds zoo verre gekomen, dat men, geene denkbeelden meer wetende te bestrijden, eene armhartige toevlugt zoekt in het aanvallen van personen? Maar hij stelde zich gerust omtrent de hoofdzaak, na de lektuur van dit geschrift.
Recensent kan van de menigvuldige uittreksels en verkortingen van uitvoerige passages geen nader uittreksel of verslag geven; maar hij wil er toch iets van zeggen: volgens de denkbeelden van den tegenwoordigen Bisschop van Luik, den voormaligen onderwijzer in een R.C. Seminarium te Velzen, is het onderwijs, op zijn best, de leiband, waaraan men het kind werktuigelijk loopen leert, of liever en meer naauwkeurig, het in de wieg leggen van een kind, naar de willekeur van baker of minnemoêr!
Bij cousin zien wij den knaap of jongeling aanwezig, die, door middel van het onderwijs, tot het goede en bruikbare gevormd wordt.
Bij den Protestantschen van heusde en den verstandigen Katholijk graser zien wij den volwassen mensch door zelfstandigheid voor zijne bestemming rijpen; en wij behoeven wel niet angstvallig te onderzoeken of te vragen, wie het aan het beste einde heeft.
Prof. de groot stelt, bl. 85, de vraag voor: ‘waarom de Heer van bommel en zoo velen, die het woord vrijheid steeds in den mond hebben, toch volstrekt eene scheiding van scholen voor de Kerkgenootschappen verlangen?’ en ontwijkt daarop het antwoord. Dat antwoord is echter gemakkelijk in twee woorden te geven: het is om het divide et impera te doen. Rome wil eindigen met heerschen en begint met te verdeelen. Ziedaar het beginsel van het tegenwoordig geschreeuw om vrijheid van onderwijs!
Graser, van heusde en cousin, waarvan de eerste ons onderwijs niet, de laatste zeer onvolkomen kende, zijn en blijven toch altijd consequent of met zichzelven gelijk. Van bommel, de onhandige verdediger van het R.C. kerkgezag

{==477==} {>>pagina-aanduiding<<}
in de zaak van het onderwijs, geeft en neemt, al naar dat het hem in zijne kraam te pas komt. Hier staat de Geschiedenis van jezus en van het Christendom bij hem aan het hoofd, elders kerkelijk en Pauselijk gezag, dogmatiek en kerkleer op den voorgrond. Wat de man eigenlijk wil, weten wij niet, en besluiten er uit, dat wij best doen met zijne beginselen niet onvoorwaardelijk te vertrouwen.
Wil men een echt Jezuit zijn, dan moet men de begaafdheid bezitten, om de logen zoo kunstig te bemantelen, dat men haar, op het eerste voorkomen, voor de waarheid zou aanzien; maar in dit kunstje, of hoe men het anders heeten wil, is de Heer van bommel nog weinig ervaren; de man laat zich door zijne driften beheerschen en wederspreekt doorgaans zichzelven; maar hieruit volgt, gelijk uit het onderhavige stukje overvloedig blijkt, dat 's mans ochtend- en avondredenen niet overeenstemmen. Bij den Katholijken graser en den Protestantschen van heusde is alles consequent; terwijl de vlugtig rondziende cousin, moge hij miszien en dwalen, zichzelven niet ongelijk wordt.
Recensent heeft onze wettelijke bepalingen omtrent het onderwijs, evenmin als eenig ander menschenwerk, nimmer voor volmaakt gehouden, en even zoo is het oordeel van Prof. de groot hierover; maar het is iets anders, het bestaande gebouw te verbeteren, - iets anders, hetzelve te vernietigen. De Heer van bommel wil het laatste; maar de gronden, die de man er voor opgeeft, zijn zeer zwak gefundeerd en missen de noodige waarborgen.
Recensent verwerpt de grondslagen, door den R.C. Bisschop opgegeven, vermits de man het met zichzelven niet eens is, en hier aanprijst, wat hij elders verwerpt. En wanneer hij dan ziet, dat de medestanders van den bedoelden Kerkvoogd, in plaats van de bedenkingen, denkbeelden en gronden van andersdenkenden te toetsen en casu quo te wederleggen, tot persoonlijke aanvallen de toevlugt nemen, dan begint hij, naar de les van den zachtmoedigen joannes, de geesten te beproeven en te onderzoeken, of zij uit God zijn.
Bij den hevigen strijd over begrippen, denkbeelden en vaste beginselen, is er, bij de verschillende partijen, wel aan geene reconciliatie te denken; want hoe zou het licht met de duisternis en dwang met zelfstandige werkzaamheid zich kunnen vereenigen? Dat behoeft ook niet. Men zorge

{==478==} {>>pagina-aanduiding<<}
alleen maar, dat men, in eenen staat van schijnbare rust, of onder krijg en wapenstilstand, zich geen juk op de schouders laat werpen, en het wezen der vrijheid boven den schijn verkiest! Zoo doende zullen wij leerlingen worden in de school, waarvan de groot gewag maakt, waarover cousin en van bommel niet spreken, graser en van heusde niet genoeg uitweiden - de laatste school, het leven. ‘Daarin,’ zegt de groot zoo waar als eenvoudig, ‘wordt alles toegepast, op nieuw ontwikkeld, veranderd en volmaakt, met het doel, om ons tot hemelsche menschen te maken. Het huwelijk met al zijn genot en al zijne zorgen is er een voornaam middel toe; want, onze kinderen opvoedende, voeden wij ons zelve op, en ontvangen wij dus nog eene tweede opvoeding. Voorts werken aan ons onze vrienden, wijsgeeren, dichters, kunstenaars, de landsoverheden, ja alle menschen, onze dienstboden niet uitgesloten; ook alle gebeurtenissen des levens, alle lotgevallen van woonplaats en vaderland en menschheid werken tot die opleiding mede; - alles onder het bestuur van den besten Opvoeder, den Vader in den Hemel, die ons door alles wil vormen naar zijn beeld, naar jezus christus. Zoo is ons geheele leven eene doorgaande opleiding tot steeds meerdere zelfstandigheid en meerdere gelijkvormigheid aan God.’
Recensent eindigt dit beknopt verslag met de vermaning van eenen Apostel des Heeren: ‘Zijt nuchteren en waakt; want de wederpartij gaat om, zoekende wien hij zou mogen verslinden!’ en beveelt het boeksken ter lezing en behartiging vooral aan, bij een ieder, die belang stelt in onze, voor ons Vaderland doeltreffende en in menigerlei opzigt voortreffelijke, wetgeving op het lager Onderwijs.





De Procureur. Oorspronkelijke Roman, door A.R. Sloos. II Deelen. Te Amsterdam, bij J.C. van Kesteren. 1840. In gr. 8vo. 428 bl. f 4 - :

Wanneer wij, zonder blinde vooringenomenheid, den toestand der Romantische Letterkunde bij ons vergelijken met dien bij onze naburen, dan hebben wij juist geene reden tot het steken der eigene loftrompet. Of het razende vertalen de vaderlandsche pen wel eens te vast aan den inktkoker

{==479==} {>>pagina-aanduiding<<}
gekluisterd hebbe, dan of er andere redenen voor bestaan, genoeg, het is zoo. Wij hebben niet veel goeds tegen buitenlanders over te stellen, wanneer van eenen goed geschreven' Roman sprake is. Het is waar, een Pleegzoon, eene Roos van Dekama en, dien wij het eerst hadden moeten noemen, een Schaapherder bezitten uitstekende verdiensten, kunnen zelfs naast het beste in dit vak genoemd worden; maar wij hebben toch ook eene menigte van schrijvertjes, die schijnen te meenen, dat er al heel weinig toe behoort, om een ‘oorspronkelijk Romantisch Tafereel’ op het touw te zetten. Een belangrijke grijsaard, met zilveren lokken en een vergenoegd hart, vol onderwerping aan de hand der Voorzienigheid, die hem zwaar beproefde; een beeldschoon en engelachtig deugdzaam meisje, die eigenlijk eene andere is, dan waarvoor zij algemeen en ook door haarzelve gehouden wordt; een wildzang van een' jongeling, die op het beeldschoone meisje verlieft, en na eenige roekelooze stappen nog vrij goed teregt komt; een gierige oom, die geen' cent van zijne schatten voor neefje of nichtje over heeft; eene oude, leelijke kaartlegster, die ook al wie weet welke lotgevallen gehad heeft, en dergelijke toestel; dit is spoedig gevonden. Nu valt men met de deur in het huis, midden in een gesprek b.v., of begint: ‘Het was een stormachtige Novemberavond; kletterend sloeg de regen tegen de glazen,’ enz. enz. Dan wordt nu de een, dan de ander der helden en heldinnen ten tooneele gevoerd; de situatiën worden, ja, min of meer ingewikkeld; maar eenige geheime papieren en een pogingje tot verleiding of ontvoering van het beeldschoone meisje, en - klaar is Kees! De jongelieden krijgen elkander; eene goede erfenis verschaft hun een ruim bestaan, en - de Roman is uit. Zijn nu die Romannetjes niet bij de vleet ter verrijking onzer Letterkunde (!) aan het publiek aangeboden door schrijvertjes, wier moeite dubbel
vergolden was, wanneer men hunne pennevruchten eens in een ledig uurtje doorbladerde? - op lezen aanspraak te maken, schijnt wat pretentieus. En nu hier en daar eene zedekundige aanmerking er tusschen gestrooid; op het einde niet vergeten, de verdere lotgevallen aan te stippen van alle de ten tooneele gevoerde personen, zonder iemand over te slaan, - wij bidden u, Landgenooten! wat doen wij toch met zulke oorspronkelijke (dat zegt in dezen zin niets meer, dan: niet

{==480==} {>>pagina-aanduiding<<}
vertaalde) nesterijen? Welk verstandelijk of zedelijk doel beoogt men er mede? Is er iets gegronds in eene vermeende aanspraak op bevordering der schoone Letterkunde?
Niet, dat al dit fabrijkwerk zoo heel slecht is. Ook dat niet: grove gebreken vindt men er doorgaans ook al niet in. Het groote gebrek is, dat men er eigenlijk niets in vindt. Onbeduidendheid is meestal de grofste fout. En Rec. voor zich ontvangt liever een' Roman met allerlei gebreken, mits hier en daar toch met geest en leven zich verheffende boven dat alledaagsche gewawel, dan eenen, waarop - maar ook waarvan - niets te zeggen is.
De schrijvertjes, over wie wij bij deze gelegenheid het onze eens wilden zeggen, erkennen zelve, dat zij tegen het meer dan alledaagsche niet opgewassen zijn. Want tien tegen één; niet zoodra komt de gelegenheid, om nu eens met eene regt fiksche schilderij op de koord te komen, of men vindt, ‘dat zulk een tooneel beter gevoeld dan beschreven kan worden,’ en maakt er zich met die tirade van af. Dat kan somtijds eene goede werking doen. Wanneer spindler (in den Jood) klaagt, dat de Schrijver moedeloos zijne pen zou wegwerpen, wanneer hij zich moest wagen aan de beschrijving van margaretha's aandoeningen bij het wederzien van haren doodgedachten zoon, dan is die trek aesthetisch fraai; maar indien de Schrijver van den Schaapherder van het sterven van perrol gezegd hadde: ‘Men kan zich de ijselijkheden van het sterven diens afschuwelijken verworpelings beter denken, dan wij ons in staat gevoelen het te beschrijven,’ dan zou hij eene bespottelijke figuur hebben gemaakt. - En nu nog eens de gesprekken? Ach hemel, hoe onbeduidend meestal en flaauw! En toch zoo worden vellen volgeschreven en boeken gedrukt. Dat lieve leventje gaat, ten nadeele van waarachtige Letterkunde, zoetsappig voort. Waarom zou het dat ook niet? De uitgever, (wij spreken hier in het algemeen) rekenende op het overhouden van vrij wat exemplaren, stelt den prijs zoo hoog, als het welstaanshalve maar eenigzins kan lijden. Magtig hooge sommen aan honorarium zullen er ook al niet afgaan. En als nu maar een aantal Leesgezelschappen de barmhartigheid hebben, om, ter liefde van het ‘oorspronkelijke,’ en afgaande op het nette titelvignet, zich het boek aan te schaffen, en een tamelijk tal afdrukken aan den man kan geholpen worden, dan is de Heer uitgever al spoedig

{==481==} {>>pagina-aanduiding<<}
‘buiten kleêrscheuren’; en wat raakt hém de bloei der Letterkunde?
Lezers! gaat het zoo, of niet? Waarlijk, een' goeden Roman te schrijven, is zulk eene kleinigheid niet! Men moet niet alleen eene goede dosis menschen- en wereldkennis medebrengen; maar smaak, gevoel, verbeelding behooren er bij, met en benevens uitgebreide belezenheid op het gebied van eigene en vreemde Letterkunde in het vak. En die deze bekwaamheid niet bezit, waarom zou hij schrijven? Wanneer iemand b.v. eene zeer nuttige uitvinding gedaan heeft, danken wij hem voor de openbare mededeeling, al is de man tot niets minder dan tot Schrijver in de wieg gelegd; want - wij hadden belang bij zijn schrijven. Maar een' onbeduidenden Roman, welk belang hebben wij daarbij? Het is er mede: goed, of anders liever niet!
‘Die oude grompot van de Letteroefeningen!’ Neen, Mijnheer sloos! Dit is geene personaliteit, want Rec. kent u volstrekt niet, en zou niets van het bovenstaande geschreven hebben, indien uw Procureur de eenige soi-disant Roman was, die eigenlijk niets om het lijf heeft; maar daar zijn er in grooten getale, en schier dagelijks komen er niet dan te vele bij. Daarom achtte Rec. het in het belang van de eer en den gang der vaderlandsche Letterkunde niet geheel onbelangrijk, het zijne eens te zeggen van eene schrijverij, die tot niets dient.
En nu het oordeel over den Procureur. Wij zullen ons nu eens niet bij kleinigheden ophouden, maar liever vragen: wat bedoelde de Schrijver met zijn werk? Want eenig bepaald doel zal hij toch wel gehad hebben. De Procureur heet de Roman. Van duyn is dus de hoofdpersoon. Een doortrapt bedrieger, die alles aan onverzadelijken gouddorst opoffert; die, waar hij de hulp van den Jood abraham noodig heeft, altijd loos genoeg is om zich te dekken, en dezen voor de zaak te laten opdraaijen; die zich eindelijk in zijne eigene strikken verwart, en zichzelven ten slotte door vergif om het leven brengt. Is nu het oogmerk, de rampzaligheid van dien hartstogt te schilderen? Dan is het onderwerp al zeer afgezaagd; dan verliest het raadselachtige, dat de afkomst van louiza bedekt, al zijn belang. En dit is toch de spil, waarop zich de geschiedenis beweegt. Moet in van duyn iemand geschilderd worden, die voor allerlei misdaden veil is? Slinksche en bedriegelijke wegen, om

{==482==} {>>pagina-aanduiding<<}
eene erfenis aan zich te trekken (de Burgemeester); verleiding (de dochter van van der sluis); diefstal (lamp); overspel (Baronesse drakenstein); zoogenoemd zielverkoopen (frederik); vergiftiging (abraham); zelfmoord, enz.? Dan zeggen wij met schiller: Das bloss abscheuliche hat nichts unterrichtendes für den Leser. Maar welligt, om eene zeer ingewikkelde geschiedenis te geven, die op het einde, zonder tastbare onwaarschijnlijkheden, goed teregt komt, en de opgewekte belangstelling bevredigt? Evenmin, want de aandacht wordt zoo hoog niet gespannen; de uitkomst is, ja, anders, dan men die, op grond van des Procureurs angstige bezorgdheid, om de betwiste papieren in handen te krijgen, verwachten moest; maar anders kan de afloop vrij gemakkelijk voorzien worden. Een Roman de caractère dan? Het zij zoo; maar behalve den Procureur, die uitmunt in allerlei ondeugden; den Jood, die mede een doortrapte fielt is; lamp, een' onnoozelen worm, en frederik, is eigenlijk geen karakter uitgewerkt, en, voor zoo verre zij het nog zijn, leveren zij niets bijzonders op. Onwaarschijnlijkheden loopen er nog wel eens onder. Hoe edel de Notaris van der sluis ook dacht, het zal toch vóór eene eeuw in ons vaderland, bij de strengere zeden van dien tijd, wel zonder voorbeeld zijn, dat een vermogend en aanzienlijk man het onechte kind eener verleide dochter openlijk erkende en bij zich aan huis nam, zoodra hare afkomst hem was bekend geworden. En of de Schoolmeester van Castricum, vóór honderd jaren, zoo bekend was met horatius, (D. I. bladz. 35) zou Rec. zeer betwijfelen. Zulke hoogdravende woorden, als dezen braven man, D. I. bladz. 61, worden in den mond gelegd, strijden ook te veel tegen de
karakterkundige waarheid. En dat de volwassene louiza even vrij en even vertrouwelijk jegens frederik blijft, als toen beide kinderen waren, dit laat zich ook vertellen. Schildering dan van de zeden en gewoonten in den vooronderstelden tijd der gebeurtenis? Behalve het zoo even aangehaalde, moeten wij hieromtrent aanmerken, deels dat de Schrijver gedurig mistast in den vorm van het regterlijke van dien tijd, deels, dat onderscheidene voorwerpen en bijzonderheden ons te modern voorkomen. En al ontbrak er niets aan het kostuum, dan zouden wij nog de keuze van het begin der 18de eeuw in ons vaderland uit een romantisch oogpunt geenszins kunnen toejuichen, tenzij de Schrijver op het ge-
{==483==} {>>pagina-aanduiding<<}
bied der Geschiedenis ware getreden en in den actiehandel b.v. zijne stof hadde gezocht.
Rec. gelooft genoeg van deze twee Deelen gezegd te hebben; meer welligt, dan den Schrijver lief is. Maar de bovenstaande beoordeeling krenke hem niet. Zij is niet gerigt tegen zijnen, den steller geheel onbekenden persoon. En hij bedenke, dat men een zeer achtingwaardig mensch kan zijn, zonder als Romanschrijver te kunnen schitteren. 's Mans armoede in vinding, om er dit nog van te zeggen, wordt ook door het gedurige stoppen van pijpen, en door het onophoudelijke gebruik, dat de Procureur van zijne portefeuille maakt, verraden.
‘Ik heb steeds een vooroordeel gehad tegen diklijvige (!?) Romans en Verhalen, omdat niet zelden, bij het lezen derzelven, mij de slaap overviel, en voor al het goud der wereld zag ik niet gaarne een' mijner lezers, bij het doorbladeren van mijn verhaal, knikkebollen.’ (D. I. bladz. 32.) Dan zult gij anders moeten uitkomen. Mijnheer sloos!


De Schipbreuk van een Koopman, of de Lotgevallen van Ardent Troughton, door Kapitein Marryat. Uit het Engelsch. II Deelen. Te Haarlem, bij de Wed. A. Loosjes, Pz. 1839. In gr. 8vo. 566 bl. f 5-80.

Toen Rec. vroeger Rattlin de Zeeman aankondigde, waarschuwde hij reeds tegen de valsche opgave, alsof marryat schrijver was van dien roman, en herinnerde daarbij, dat Ardent Troughton, even als Rattlin, geschreven was door howard. Wat den Vertaler heeft kunnen doen besluiten, om, ondanks de openlijke bekendheid van howard als den schrijver, nogtans den naam van marryat op den titel te zetten, die nooit voor den Auteur van dit boek is doorgegaan, begrijpt Rec. niet. Het is eene moedwillige misleiding van het publiek. Rec. heeft het oorspronkelijke niet bij de hand; maar hij meent zich te herinneren, dat daarin de naam van marryat op eene wijze voorkomt, die allen twijfel moest doen ophouden, of deze de schrijver kon zijn. Bij hetgene in de vertaling staat op bl. 68 van het eerste deel, als de schrijver naar de gaaf van byron of walter scott wenscht, meent Rec. dat juist het talent van marryat in het oorspronkelijke wordt begeerd. Of bedriegt

{==484==} {>>pagina-aanduiding<<}
Rec. zich? Hij gelooft het niet. En waarom het boek niet aan deszelfs maker toegekend? Ieder heeft zijne eigene verdienste, en de verdiensten van dezen roman zijn niet die van marryat's werken. 't Is onbegrijpelijk, hoe men daaraan twijfelen kan. Overigens heeft het boek zijne goede zijden; het boezemt wel belangstelling in; verschillende situatiën zijn krachtig beschreven. Maar het heeft, even als de Rattlin, eene zwaarmoedigheid in toon en stijl, die Rec. minder behaagt; en het komt hem voor, dat het volstrekt niet op ééne lijn kan geplaatst worden met de goede romans van marryat. Pieter Simpel, Jacob Eerlijk, Newton Forster, Easy leveren oneindig aangenamer lectuur op, dan de romans van howard, die de losheid en gemakkelijkheid mist, welke marryat zoo zeer kenmerkt. Daardoor zal ook de Schipbreuk niet dien opgang maken, welke aan de zoo even genoemde boeken is te beurt gevallen.
De vertaling komt Rec. goed voor; schoon hij het niet waagt, om over de scheepstermen stellig te oordeelen.


Prisma. Verzameling van oorspronkelijke en uitheemsche geschiedkundige Romans, Verhalen en andere voortbrengselen der fraaije Letteren. Deel I-III. Te Gorinchem, bij A. van der Mast. In 12mo. 546 bl. f 3-60.

Rec., wien het gewone groot octavo formaat voor Romans, verhalen en dergelijke boeken de petite lecture, maar niet kan bevallen, moet zijne goedkeuring te kennen geven over de onderneming van den Gorinchemschen Boekhandelaar van der mast, om in den smaak van het Fransche formaat voor dergelijke werkjes, en dien ten gevolge ook goedkooper, het Roman lezend publiek te gerijven. Minder gelukkig achten wij het denkbeeld van eene verzameling onder eenen algemeenen of hoofdtitel, waarvan wij noch het doel, noch het inzigt des uitgevers op voordeel, doorzien kunnen. De netheid der uitvoering verdient alle aanmoediging. Of deze onderneming al dan niet zij volgehouden of gestaakt, is aan Rec. onbekend; meerdere, dan de drie eerste Deeltjes, ontving hij tot hiertoe niet, en dat hij ze niet vroeger aankondigde, is buiten zijne schuld, daar hij wel reeds vroeger het IIde en IIIde Deeltje, maar eerst onlangs het reeds in 1839 uitgegevene Iste ontving.

{==485==} {>>pagina-aanduiding<<}

De eerste proeve dezer uitgave is in deze Deeltjes de Roman: De Edelman van den ouden stempel, van den, ook bij ons door verscheidene overgezette, meest historische Romans bekenden g.p.r. james. Het is eene Engelsche familiegeschiedenis, die men wel niet met eigenlijke verveling leest, maar waarin toch ook geen bijzonder spannen van de aandacht, geene de nieuwsgierigheid opwekkende tooneelen, geene uitstekende sierlijkheid van stijl de echt Engelsche langdradigheid doen vergeten. De karakters zijn anders goed geteekend en volgehouden. Sir Andrew Stalbrooke, de Edelman van den ouden stempel, is vooral uitmuntend uitgewerkt. Welligt is de oude Forrest wat overdreven; zoo als hij voorkomt, is hij een halve duivel, die de behandeling van zijnen gastheer op Stalbrooke-Castle niet alleen niet verdiende, maar die ook enkel in eenen Roman daar zoo lang geduld konde worden.
Het spijt ons, van den aanvang dezer nieuwe onderneming de beste getuigenissen niet te kunnen geven ten aanzien van taal en spelling. ‘Waar de geest van mijnen vader uwen beschuldigenden engel zal kunnen zijn,’ D. I. bl. 118; onkunde van het onderscheid tusschen kennen en kunnen, ald. bl. 157 en elders op vele plaatsen; ‘voor eenen hoogeren regtbank,’ D. II. bl. 89; ‘dat verzeker ik hem,’ voor u, ald. bl. 3; ‘peinigen,’ D. III. bl. 115; ‘ofschoon de kamer aan de andere zeide van het gebouw was,’ ald. bl. 95: dit zijn enkele van de vele onachtzaamheden, die wij aanteekenden, en waarop wij den uitgever opmerkzaam maken.
Het formaat, als gezegd, bevalt ons regt goed.





De berouwhebbende Boeleerster aan heur Zuigeling. Een Gedicht. Door Gerhd. Thoms. Mohrman. Tweede Druk. Te Amsterdam, bij Wed. C. Kok, geb. van Kolm. 1841. In gr. 8vo. VI en 15 bl. f : - 20.


De Jonker en zijn beide Liefjens. Romance. Door denzelfden. Te Amsterdam, bij J.G. Kemper. 1841. In gr. 8vo. 34 bl. f : - 50.


Een Huwelijk zoo als er meer zijn. Hekeldicht. Door den-
{==486==} {>>pagina-aanduiding<<}
zelfden. Te Amsterdam, bij J.G. Kemper. 1841. In gr. 8vo. 8bl. f : - 15.

In het slijk om te wroeten, in de hoop van paarlen te zullen vinden, is groote dwaasheid; eene dwaasheid, waaraan de Muze van den Heer mohrman zich schuldig schijnt te maken: want wansmakelijker onderwerpen, dan zij ter behandeling kiest, laten zich weinige denken. Het eerste vers wordt eene berouwhebbende hoer in den ergsten zin des woords in den mond gelegd. De liefjes uit de daarop volgende Romance moeten beide in de kraam. Het derde stuk hekelt een huwelijk tusschen een' jongman van vijfentwintig en eene vrouw van achtenvijftig jaar, en munt waarlijk ook niet uit door kieschheid. In het eerste stuk zijn overigens enkele goede brokken, maar de Romance is ellendig. Het hekeldicht vrij laf. Wij raden den Heer mohrman niet, om een' bundel op te disschen, wanneer hij niets beters en smakelijkers heeft aan te bieden.


Oscar en Julie. Een verhaal uit den nieuwsten tijd. Naar het Hoogduitsch van Herman Waldow, door N.v.B.B. Te Kampen, bij K. van Hulst. 1839. In 8vo. 210 bl. f 1-50.

Wanneer op den titel van dit boek niet stond, dat het een verhaal is uit den nieuwsten tijd, dan zou men dat uit toon en inhoud in het geheel niet vermoeden. Deze behooren tot een veel vroeger tijdvak der romanliteratuur, toen eene roman van A tot Z niets anders was, dan louter liefde en verliefdheid. Zoo is het ook met dit boek. Het is in brieven geschreven, en bijna al de personen, die de pen opnemen, zijn tot over de ooren verliefd, en vullen ettelijke bladzijden met verliefde uitroepingen en klagten; want ongelukkig is in de meeste gevallen de liefde niet wederkeerig, of, waar zij dat wel is, meenen de gelieven, dat zij broeder en zuster zijn, en dat hunne liefde dus hoogstmisdadig is. Gelukkig echter deelt de eenigzins geoefende romanlezer van bl. 4 af in die meening niet, en voorziet zeer duidelijk, dat de zaken op het einde best zullen in orde komen. De afgesletene intrigue van een ondergeschoven kind is van den beginne aan zoo gemakkelijk te doorzien,

{==487==} {>>pagina-aanduiding<<}
dat men met volkomene gerustheid al het jammeren aanhoort, dat weinig medelijden opwekt, omdat men het als geheel overtollig kent. De stem des bloeds speelt in dit boek eene groote rol; jammer voor het mooije systeem, dat zij bij eene der heldinnen ongelukkig zwijgt, bij wie een te teeder gevoel voor den onbekenden broeder ontstaat. Voegt men bij dat alles nu nog een' krachtigen, sterken man (bl. 50), die van liefde sterft, dan zal men begrijpen, dat het in dit boek niet aan het hoofdingrediënt van elken roman ontbreekt, en dat men er tot walgens toe van verliefdheid in hoort. Moet dan ieder vod vertaald worden?


Twee Buren, Blijspel in één bedrijf. Te Middelburg, bij A.C. Houpt. 1840. In kl. 8vo. 59 bl. f : - 40.

Bijzonder veel heeft dit stukje niet te beduiden. Het is een blijspelletje met zang, hetwelk, zoo het goed wordt uitgevoerd, als naklucht wel zal bevallen. De verkleeding van Bulo, waar hij als een kapper uit Brussel zich voordoet, en ook als zoodanig zich met een aantal Fransche pligtplegingen tot de familie zijner beminde wendt, terwijl het naderhand blijkt, dat die vermeende Brusselaar niemand anders dan de minnaar van Céline, de jaar en dag ten huize van haren vader Griffonet goed en gunstig bekende Frans Bulo uit de buurt is; deze soort van vermomming behoort onder de gewone hulpmiddelen der tooneeldichters. Als vinding heeft zij dus weinig verdienste; maar er is toch zeer wel partij van getrokken. Hier en daar komen er, ook in de overigens weinig beteekenende en gansch niet onberispelijk geversificeerde liedjes, aardige zetten voor. Als de zich niet genoemd hebbende Schrijver zich op het Blijspel toe wil leggen, zal hij wèl doen, met onder de ouderen molière en onder de hedendaagschen scribe vlijtig te bestuderen, en zich verder in de Nederlandsche taal en versificatie te oefenen.






M.A. de Ruiter. Een Leesboek voor de Scholen; in dertig Lessen. Door H. Altmann, Onderwijser aan de Departements-School te Rotterdam. Te Amsterdam, bij ten Brink en de Vries. 1839. In kl. 8vo. 60 bl. f : - 25.


{==488==} {>>pagina-aanduiding<<}

Reeds vroeger hadden wij dit Schoolboekje moeten aankondigen. Beter echter laat dan nooit. Waar het nog niet bekend mogt zijn, behoort het bekend te worden. Onderwerp en wijze van behandeling maken het dit overwaardig. In dertig korte lessen, aan het slot van elke waarvan daaruit afgeleide Leeringen voorkomen, heeft de Opsteller getracht, den kinderen ‘michiel adriaansz. de ruiter te leeren kennen, als kundig in zeezaken, vol van beleid bij elke gewigtige onderneming, dapper en onverschrokken, wanneer gevaren hem omringden, eerlijk en trouw in zijne handelingen, en, wat vooral dient opgemerkt te worden, als een man, vervuld met liefde en eerbied voor God, aan wien hij altijd het welslagen zijner ondernemingen toeschreef.’ - Deze korte karakterschets wordt in het Besluit nog nader uitgebreid. Zeer gelukkig is de poging geslaagd; reeds de lezing van het boeksken moet de kinderlijke aandacht boeijen, en de uitbreidingen, door oordeelkundige Onderwijzers daaraan gegeven, kunnen deze handleiding nog belangrijker maken. De verpligting, welke de Opsteller zichzelven had opgelegd, om achter elk Hoofdstukje leeringen te voegen, heeft het natuurlijk gevolg gehad, dat die leeringen wel eens op hetzelfde nederkomen; maar dit beneemt aan de waarde van het werkje niets; ze vloeijen doorgaans geleidelijk uit het verhaalde voort.
Ref. kan niet eindigen, alvorens hij, naar de gelegenheid des tijds, hier nog een ernstig woord heeft bijgevoegd. Dit betreft echter niet meer den Heer altmann en zijn verdienstelijk Schoolboekje, maar de ruyter en onze Natie. Wanneer deze aankondiging het licht ziet, zal het feest der inwijding van het Standbeeld des roemruchtigen, door Nederlander en vreemdeling, door aanhangers van alle staatspartijen, door vriend en vijand geëerbiedigden Helds vermoedelijk reeds zijn afgeloopen. In 's Mans geboortestad zal dan een waardig gedenkstuk voor hem zijn opgerezen. Hebben wij genoeg gedaan, door hem ook dit teeken van hulde toe te brengen? Neen! Het standbeeld sta daar niet maar als eerbewijs, het sta er ook en vooral als voorbeeld. Elk zeevarende, elk Nederlander, die het aanblikt, schame zich, de Landgenoot van hem geweest te zijn, wanneer hij niet tracht den Edelen na te volgen, in moed en onverschrokkenheid, in eerlijkheid en trouw niet slechts, maar tevens in onderwerping aan, in eerbied voor het Opperwezen; en elk, die het zich tot gewoonte gemaakt heeft, den naam van dat Opperwezen roekeloos op de lippen te nemen, ja soms meent, dat zulks, en zooveel meer van soortgelijken aard, onvermijdelijk is om onderhoorigen in bedwang te houden, denke het blozend in: de ruyter gebood over duizenden, heerschte op de Zeeën, en misbruikte dien heiligen naam nooit; uit zijn rein hart steeg nooit vloek of verwensching op.






{==489==} {>>pagina-aanduiding<<}

Boekbeschouwing.

Disquisitio Ethico-Theologica de Legislationis Mosaïcae indole morali, quam ..... pro gradu Doctoratus ..... publico ac solemni examini submittit R.A. Soetbrood Piccardt, Lugduno-Batavus, S.S. Min. Cand. Traj. ad Rhen. apud C. Bielevelt. 1841. Form. Oct. maj. XII, 198 et VI pagg. f 2-20.

Het onderwerp, dat de Heer soetbrood piccardt zich ter behandeling gekozen heeft, de zedelijke aard der Mozaïsche Wetgeving, is wel niet nieuw, daar in de Werken van michaëlis, hess, muntinghe en anderen, die hier meermalen worden aangehaald, hiertoe dienende aanmerkingen in overvloed gevonden worden; maar nogtans is het belangrijk genoeg, om daarvan eens een opzettelijk overzigt te geven, en alzoo dit gewigtige gedeelte der voor-Evangelische Openbaring naar deszelfs waarde voor te stellen; en loffelijk is de poging, door den jeugdigen Schrijver, die alzoo zijnen tijd nuttig wilde besteden, hiertoe aangewend. Hij handelt eerst over de Mozaïsche Wetgeving in het algemeen, onderzoekt daarna, in hoe verre er een zedelijke aard aan dezelve toe te schrijven is, en maakt hieruit eindelijk een besluit op, wat gewigt en waarde wij aan dezelve hebben toe te kennen.
De toestand van het Israëlitische Volk, ten tijde, dat de Mozaïsche Wet hun gegeven werd, de inhoud, het oogmerk, en de vorm dier Wetgeving maken zeer gepast den inhoud van het eerste Hoofdstuk uit, en zijn daarin doelmatig en over het geheel wèl behandeld. - Alleen zou Recensent wel willen vragen, of het voldoende bewezen is, wat piccardt p. 20 et seqq. stelt, dat mozes, in het vormen en leiden van zijn Volk, een ander oogmerk gehad heeft, dan het Goddelijke, hoewel hiermede geheel overeenkomstig, te weten het heil zijns Volks op vaste grondslagen te vestigen. Het zij toegestemd, dat

{==490==} {>>pagina-aanduiding<<}
mozes de Goddelijke bedoelingen niet geheel kon doorzien; maar zou hij niets geweten hebben van het Goddelijk doel, dat reeds aan abraham geopenbaard was, om bij en door deszelfs nakomelingschap de kennis en dienst en het woord van den éénigen waren God te bewaren, en dezelve tot eenen zegen voor alle geslachten der aarde te stellen? - Ook zou Rec. den Schrijver niet gaaf toestemmen, dat mozes zijn Volk zou geleerd hebben, (p. 22) ‘door welken band alle menschen verbonden zijn, en dat het dus ongeoorloofd is, alle andese Volken te haten’; want indien ‘hij toch bepaald heeft, wie er moesten gehaat worden’, dan kan men hem het eerste bezwaarlijk zoo onbepaald toeschrijven: en zulke algemeene volken- en menschenliefde was ook van die tijden nog niet te verwachten. - Zoo is het ook te veel, (p. 22, 23) van mozes inrigtingen tot volksonderwijs te spreken; want de herhaalde inscherping, dat de ouders den kinderen de geschiedenis huns Volks en der Goddelijke leiding moesten mededeelen, waarop piccardt zich beroept, dat is nog geen ‘voorschriften geven omtrent het volksonderwijs’: ook dit was boven de spheer dier tijden.
In het tweede deel der Verhandeling let de Schrijver eerst op de bedenkingen der genen, die aan de Mozaïsche Wetgeving een zedelijk karakter ontzegd hebben, en onderzoekt daarna, hoe men over dezelve naar waarheid te denken heeft. - Zou het niet beter geweest zijn, dit in omgekeerde orde, of wel vereenigd te behandelen? - In hoe verre nu een zedelijke aard aan de Mozaïsche Wetgeving toe te schrijven is, dit wordt aangetoond uit hare godsdienstige, burgerlijke, maatschappelijke, en huiselijke instellingen. - De twee laatste loopen wel eens een weinig in elkander, en men zou sommige van de derde gemakkelijk tot de vierde, en zoo omgekeerd, kunnen brengen; maar over 't geheel heeft de Schrijver hier veel ter zake dienende ordelijk zamengebragt. Om niet te uitvoerig te worden, kan Rec. hem hierin niet verder op den voet volgen: enkele aanmerkingen slechts wil hij er bijvoegen. - Het derde, of volgens anderen tweede gebod

{==491==} {>>pagina-aanduiding<<}
van den Decalogus verstaat piccardt, (p. 50) gelijk het dikwijls verstaan is, van het dus genoemde misbruik van Gods naam; maar het ziet, gelijk door vele anderen en reeds lang te regt opgemerkt is, op den valschen eed, zoo als uit de spreekwijze zelve, en uit vergelijking van eene gelijkluidende, 3de B. van mozes, XIX:12, ten duidelijkste blijkt. - Van den Sabbat kan men niet wel zeggen, (p. 51) ‘dies, quo cuncti ad summi Numinis cultum confluant’, want dit staat nergens; en het was ook bij één eenig heiligdom, zoo als het oorspronkelijk zijn moest, niet mogelijk, dat allen daar elken Sabbat zamenkwamen. - Bij het verder over de feesten en offeranden wèl gezegde had nog kunnen onderzocht worden, of de zoenoffers ook schadelijk voor de deugd konden zijn. - Men moge voorts den Schrijver (p. 80, 81) al eens toegeven, ofschoon het nog niet zoo onbepaald toe te staan is, dat het laatste, of, volgens eene andere verdeeling, de twee laatste geboden dier Wet tot zedelijke vorming des gemoeds dienden; maar hoe het zesde en het negende daartoe meer dan andere dienen konden, zoo als aldaar en p. 83, 84 beweerd wordt, betuigt Rec. niet te begrijpen, vermits daarin, althans niet minder dan in de overige, alleen de uiterlijke daden, namelijk die van moord en van valsche getuigenis, verboden worden. - Hetgene piccardt, p. 98, 99, onder de wetten tot liefde des naasten brengt, zou men misschien beter wetten van billijkheid en burgerlijke veiligheid mogen noemen. Wat hij verder, p. 102 sqq., over de pligten ten aanzien van verschillende toestanden, en p. 119 sqq. over de huiselijke instellingen volgens de Mozaïsche Wet heeft, is over 't geheel wel: over de zorg voor zieken, p. 113, is flaauw; maar ook hier ontbreekt het aan stof. Aan het einde van dit Hoofdstuk had nog wel iets
kunnen gevoegd worden over de reinheids- en spijswetten, welke laatste hier geheel overgeslagen zijn. - Niet kwaad is ook, wat in het vijfde Hoofdstuk over den zijdelingschen invloed der Mozaïsche Wet aangemerkt wordt, dat is op hetgene, waarover zij niets stelligs gebood, hetwelk ook inderdaad, b.v. om-
{==492==} {>>pagina-aanduiding<<}
trent de leugen, de gierigheid enz., zeer moeijelijk zou geweest zijn. - Dat mozes zijnen Volke den koophandel verboden heeft, zoo als p. 140 staat, zou moeijelijk te bewijzen zijn; dat hij denzelven niet bijzonder, maar veeleer den landbouw begunstigd heeft, moge waar zijn. - Bij hetgene piccardt p. 147 sqq. over de beginselen en aansporingsmiddelen van zedelijkheid, volgens de Mozaïsche Wetgeving, vrij wel geschreven heeft, had nog kunnen gevoegd worden de navolging der Goddelijke heiligheid: ‘Weest heilig, want Ik ben heilig!’
In den epilogus dezer Verhandeling maakt de Schrijver uit het gezegde te regt op, welk gewigt en welke waarde wij aan de Mozaïsche Wetgeving hebben toe te kennen, eerst met opzigt tot de Israëliten, daarna ten aanzien van onze tijden. - Omtrent het eerste merkt hij met reden op, 1. dat deze Wetgeving door haar zedelijk karakter eene zeer groote weldaad voor Israël was; 2. dat daarin een band was, waardoor zij met de overige Goddelijke inrigtingen verbonden was; 3. dat zij ter voorbereiding diende voor de volmaaktere openbaring door christus. - Wat het laatste betreft, bewijst hij zeer wel, dat zij thans voor ons, zoo als zij daar is liggende, geen verpligtende kracht meer heeft. Hij had er zelfs nog kunnen bijvoegen, dat de aanhalingen, die wij daarvan hier en daar in het Nieuwe Verbond vinden, niets hiertegen bewijzen, niet alleen omdat er gesproken werd tot menschen, voor welke, en op eenen tijd, waarin de Mozaïsche Wet nog in hare volle kracht was, maar ook omdat het aangehaalde altijd slechts algemeene dingen betrof. Indien wij nu nog door de voorschriften van den Decalogus, als zoodanig, verpligt werden, waarom dan ook niet door andere voorschriften der Mozaïsche Wetgeving? en wie geeft ons dan regt, om de Sabbatswet, ten aanzien van den daarbij bepaalden dag, opzettelijk te overtreden? Men moge er ook uit zien, en mogt men het ook eens ter harte nemen, hoe ongerijmd eene voortdurende voorlezing van de Israëlitische tien Geboden in de kerken der Christenen is, zoo als nog in vele Gemeenten plaats heeft! - Dat nu voorts

{==493==} {>>pagina-aanduiding<<}
de Mozaïsche Wetgeving voor ons nog eenige nuttigheid hebben kan, wil Rec. den Schrijver gaarne toestemmen, vooral wanneer men haar zedelijk karakter, dat zij naar gelang der tijden aan zich draagt, in aanmerking neemt; en in zoo verre is hij het eens met hetgene p. 193, 4 hierover staat: maar met bevreemding las hij, p. 191, 2, dat christus de voorschriften van den Decalogus zou bevestigd en voor den hoogsten grondslag gehouden hebben van de pligten, die wij ten allen tijde aan God en menschen moeten bewijzen, want hiervan vindt hij nergens eenig blijk; de aangehaalde plaatsen, 2 tim. III:16, 17 en rom. XV:3, zien voorzeker niet op de nuttigheid der Mozaïsche Wetgeving, maar op den nuttigen inhoud der Schriften des Ouden Verbonds; en wat de Schrijver daaruit afleidt, is dus overdreven.
De Latiniteit dezer Dissertatie laat nog al iets te wenschen over. Veel daarvan wil Rec. wel op rekening van de correctie zetten, die hier en daar vrij slecht is; maar of daaraan alles te wijten zij, betwijfelt hij: daaraan wil hij wel toeschrijven: p. 7, Jehova dicatum, l. Jehovae d.; p. 9, modificare, l. modificari, conservaret, l. conservarat; p. 10, jus, l. ejus, mittendum, l. omittendum; misschien ook mores quae, l. m. qui, gelijk p. 15 ritus quae, l. r. qui, deprimant, l. deprimunt; p. 16, miremur, l. miramur; p. 26, parunt, l. pariunt, en dergelijke andere, zoo als ook in de interpunctie. Hiertoe behoort ook waarschijnlijk de volgende onverstaanbare plaats, p. 136: ‘Mosen vitam ita voluisse justa, ut regere ratione institueretur’, waarvoor denkelijk moet gelezen worden: Mosen ita voluisse regere vitam, ut justa ratione institueretur. - Maar eene andere vraag zou het zijn, of hiertoe ook behoort, p. 7, assecutum erat, gebruikt, als of het in beteekenis een passivum ware; p. 9, en elders doorgaans, vis in met een' ablat., waar het duidelijk een accus. zijn moest; p. 15 en elders, falsi Dei, l. ficti D.; p. 21, satisfieret, l. satisfaceret; proclivis met een' dat., hetwelk ten minste zeer zeldzaam voorkomt, in plaats van met ad, gelijk vis in genit., p.
26; p. 33, aggredi ad,

{==494==} {>>pagina-aanduiding<<}
l. progredi, of anders zonder ad; p. 43, divïdi in iis, l. d.i. eas; p. 48, malefacta visitans, Hebraïsmus; p. 54, epula, (neutr. plur.) l. epulae, want epulum werd immers alleen in sing. voor een convivium publicum et solemne gebruikt; p. 84, remunerare, l. retribuere, en verscheidene andere, die Rec. hier, ook ten opzigte van het goede gebruik van den indicat. en den conjunct., zou kunnen bijvoegen: doch hij wil bij dit Latijnsche zondenregister niet langer stilstaan, maar het aan de opmerkzaamheid van den Schrijver aanbevelen, en hem de verdere volmaking zijner studiën toewenschen.






Archief voor Kerkelijke Geschiedenis inzonderheid van Nederland. Verzameld door N.C. Kist en H.J. Royaards, Hoogleeraren te Leiden en Utrecht. IX, X en XIde Deel. Te Leiden, bij S. en J. Luchtmans. 1838-1840. In gr. 8vo. 1154 bl. f 13 - :

Wij kondigen hier de drie jongste Deelen aan van het belangrijke Archief, dat evenwel onder een' eenigzins veranderden titel zal worden voortgezet. Zoo beknopt dit ons mogelijk is, willen wij van den rijken inhoud der voor ons liggende Deelen verslag geven, zonder ons evenwel te houden aan de orde, in welke de stukken elkander volgen.
Een hoogstbelangrijk opstel van Dr. e.b. swalue, Predikant te Goes, opent het IXde Deel, onder den titel: De Kardinaal nicolaas van cusa en zijne werkzaamheid als Pauselijk Legaat in Nederland. Het behelst eene bijdrage ter regte beoordeeling, zoowel van cusa's denkwijze en invloed, als van den godsdienstigen en kerkelijken toestand onzes Vaderlands in de tijden der voorbereiding eener Kerkhervorming. Nadat bovenstaande Verhandeling reeds was afgedrukt, vond de geleerde Schrijver tot eene nalezing aanleiding in een opstel van Prof. scharpff, hetwelk in een Duitsch Tijdschrift voorkomt. Bij dit alles behoort nog Aftaat te Dordrecht in 1452.

{==495==} {>>pagina-aanduiding<<}
Als bijlage tot de Verhandeling over cusa is ook dit stuk gewigtig. Het laatste is door Dr. schotel medegedeeld. Men vindt deze stukken bl. 1-115, bl. 233-283 en bl. 501-507. Het portret van cusa deelt Prof. kist mede, Xde Deel, bl. 311, 12.
Tot de meer uitgebreide stukken behoort ook het Levensberigt van den Kardinaal willem van enkevoirt, Dataris van Paus adriaan en Bisschop van Tortoza en Utrecht, door Prof. royaards. Bijgevoegd is een Fac simile der handteekening van w. enkevoirt in 1502 en 1524. Onder de bijlagen, die authentieke stukken behelzen omtrent hem, alsmede omtrent den overgang der temporaliteit van het Sticht op karel V, en berigten omtrent het Apostelhuis te Mierlo, is vooral ook opmerkelijk het Testament van den Kardinaal van enkevoirt, met ophelderende Aanteekeningen van de Hoogleeraren a.c. holtius en h.j. royaards, IXde Deel, bl. 117-232.
Dr. borsius, Predikant te Middelburg, geeft, bl. 285-376, een naauwkeurig Overzigt van het trapswijze toegenomen en bekrachtigde gezag der Geloofsbelijdenis en van den Catechismus, als Formulieren van Eenigheid in de Nederlandsche Hervormde Kerk, van den aanvang der Hervorming tot op de Synode van Dordrecht in 1618 en 1619.
Prof. h.e. weyers deelt twee door job ludolf opgestelde Ethiopische Brieven ook vertaald mede, en levert bij die gelegenheid iets zeer belangrijks over dien beroemden beoefenaar der Ethiopische Letterkunde en Geschiedenis, bl. 377-472.
Als vervolg op het stuk van borsius kan worden aangezien hetgeen Prof. kist bl. 473-500, met Fac simile der handteekeningen, aangeteekend heeft over de onderteekening der Formulieren door Hoogleeraren en Doctoren der Godgeleerdheid, sedert de Synode van Dordrecht, bijzonder aan de Hoogeschool te Leiden. Hoe men ook over dit stuk oordeele, men zal het toch wel aanzien als eene belangrijke bijdrage, om over de waarde der Formulieronderteekeningen naar waarheid te oordeelen.

{==496==} {>>pagina-aanduiding<<}

Behalve deze meer uitgebreide stukken behelst het IXde Deel nog kortere, t.w. De oorsprong en heerlijke werking van het Ambrosiaansche gezang, beschreven door augustinus, bl. 116. Johannes uytenboogaart, eene Anekdote betrekkelijk zijn prediken tegen ligtzinnigheid, bl. 508. Itinerarium gerardi geldenhauzii, uit het oorspronkelijke medegedeeld door Dr. l.j.f. jansen, bl. 509-513. Tabackdrincken, bl. 514. Testament van Joffrou helena van lalaing, uit het Archief van Kulenborg, door Dr. schotel, bl. 515-520. Brief van Prins willem I, betreffende de stichting der Hoogeschool te Leiden, bl. 521-523. De Catechismus van Rosalus, in welke bij het 10de gebod was uitgelaten: Ghy en sult niet begeeren uws naesten huys, bl. 524-527. Onder den titel Acta en Post-acta der Dordsche Synode geeft Prof. royaards een authentiek berigt, door hem uit de Acta, in de Kloosterkerk in 's Hage berustende, afgeschreven, tevens opheldering van hetgeen door hem reeds gemeld was, Kerkregt, D. XI, bl. 185, 186 en 433. Kerkbestuur in Drenthe gedurende den tijd der Republiek, bl. 530-532. Lang en kort haar, bl. 533 volg. en eindelijk, als bijdrage tot de Geschiedenis der Evangelische Gezangen, eene Aanschrijving van den Commissaris-generaal van 17 Maart 1814 betrekkelijk dezelve, bl. 535, 536.
Het Xde Deel wordt door Prof. kist geopend met een stuk, over de betrekking tusschen Kerk en Christendom, het ontstaan der Algemeene Christelijke Kerk, en de oorsprong van het Bisschoppelijk gezag, bl. 1-159. Dit stuk dient tevens tot kenschetsing van het werk, getiteld: Die Anfaenge der Christlichen Kirche und ihrer Verfassung, von r. rothe. In het voorbijgaan wordt hier en daar een beoordeelend verslag van bovengenoemd werk gegeven, meer bepaald echter beschouwd de voorstelling door rothe van de betrekking tusschen Kerk en Christendom, - van het ontstaan der Algemeene Christelijke Kerk, en van den oorsprong van het Bisschoppelijk gezag. Dit

{==497==} {>>pagina-aanduiding<<}
laatste wordt tevens in vergelijking gebragt met hetgeen vroeger daarover door kist in het Archief is voorgedragen.
De Geldersche Synode, in 1580 te Harderwijk gehouden, en de Kerkeorde aldaar vastgesteld voor de Geldersche Hervormde Kerk, is de titel van een stuk, door Prof. royaards bl. 163-181 medegedeeld. Bladz. 183-188 wordt uit de onlangs ontdekte Boekerij der St. Laurentiuskerk te Weesp eene bijdrage geleverd tot de geschiedenis van het oude Convent der Susteren in St. Johan's Clooster te Wesop over die Grobbe. Hiertoe behoort ook nog de aanteekening uit het Memoriebouck van het oude Convent der Susteren te Wesop, bl. 305-307.
Het uitvoerigste stuk is een historisch onderzoek van Prof. kist betreffende het kerkelijke Orgelgebruik, bijzonder in Nederland, bl. 189-304. In zijne soort is dit een uitnemend stuk, hetwelk veel leerzaams behelst. Ons is het niet vergund, van hetzelve uitvoeriger te gewagen. Alleen stippen wij aan eene misstelling bl. 284, noot 136. ‘Het orgel in de Oudezijdskapel onderging eene vernieuwing Ao. 1636.’ Dit moet zijn Nieuwezijdskapel. De eerste heeft tot op dit oogenblik geen orgel. - Verblijdend is het berigt aangaande de inwijding der Evangelisch-Protestantsche Kerk te Freiburg in Breisgau. Het is eene bijdrage tot de geschiedenis der kerkelijke verdraagzaamheid in onze dagen. ‘Mogt de Christelijke geest, die daarin heerscht, veel navolging vinden!’ Dezen wensch deelen wij met den berigtgever. Prof. royaards, bl. 343-357. - Niet zoo verblijdend is hetgeen door kist in een volgend stuk, bl. 359-378, wordt medegedeeld: Het derde Eeuwfeest der Jesuiten-orde, met bijgevoegde Allocutio van den Jezuiten - generaal j. roothaan. Men zou wenschen, dat dit stuk niet echt ware; en echter, volgens nader berigt bl. 398, 399, schijnt het echt te wezen. Het nil mirari geldt, helaas! deze nimmer rustende onrustige Paters in allen deele.
Van mindere uitgebreidheid, maar daarom niet zonder belang, zijn: Hoe gebruikte men den Bijbel in de Kloosters? bl. 160. Jejunium, bl. 182. Veertigdaagsche Af-
{==498==} {>>pagina-aanduiding<<}
laten, verleend tot opbouw der Buurkerk te Utrecht in 1434, bl. 308, 309. Jacobus sterremontius, bl. 310. Manifest teghen dry Predikanten, van Prins mauritz, bl. 313-315. Alexander morus, bl. 316. Proeve van Theologie en Catechetiek uit de XVIIde Eeuw, bl. 317, 318. Wederopneming van de breton in de gemeenschap der Walsche Kerk te Emden den 24 Junij 1700, bl. 319, 320. Proeve van toezigt op de leer in eene der kleinste Gemeenten onzes Vaderlands. Bijdrage tot de Kerkgeschiedenis van Nederland in de eerste helft der XVIIIde Eeuw, bl. 321-327. Het vroegere Kerkbestuur der Nederlandsche Hervormde Kerk, bl. 328, 329. Iets over den zedelijken en godsdienstigen toestand der Protestantsche Gemeenten in Nederlandsch Oost-Indië, bl. 330-340. Jacobus hobrecht, eenig berigt aangaande dezen Organist van de Domkerk te Utrecht, en wenk om iets naders van dien man te ontdekken, bl. 340. Verzoek om antwoord op de vraag: wiens is de spreuk: In necessariis unitas, in non necessariis libertas, in omnibus caritas? bl. 358. Beschrijving en Afbeelding eener onuitgegeven Bisschoppelijke munt van Utrecht, onlangs bij het slopen van den wal aan de Koepoort te Leiden gevonden, bl. 379-383. Opschrift der Klok te Ter Aa, bl. 384. Merkwaardig stuk, betreffende de Nederduitsche Hervormde Gemeente te Keulen in den jare 1619, en
bijzonderheden over den daarin betrokkenen Predikant nicolaas de la planque, medegedeeld door Mr. j.t. bodel nijenhuis, bl. 386-397.
Het XIde Deel behelst de Registers, voldoet in allen opzigte aan het kenbaar geworden verlangen van velen, en maakt het zeer gemakkelijk, hetgeen in de tien Deelen verspreid is op te zoeken en te gebruiken.
Naar den aard van het aangekondigde werk kon ons verslag niet anders zijn dan het is geworden, aanwijzing van hetgeen hier is te vinden. De stukken zelve mogen als zoodanig niet door ons beoordeeld worden, maar wel in zoo verre zij eene plaats in dit Archief beslaan. Het Archief heeft blijkbaar de strekking, om de Geschiedenis

{==499==} {>>pagina-aanduiding<<}
alleen uit hare eigenlijke bronnen te putten; om daartoe aan het licht te brengen, wat, tot schade der wetenschap, nog in het verborgen schuilde; en om de behandelde onderwerpen niet met een' vlugtigen blik te overzien, maar overal, zooveel mogelijk, tot in den grond der zaken door te dringen, en alzoo een diep en naauwkeurig onderzoek tot het hoofddoel van alle streven te stellen. Miskent men deze strekking niet, dan zal al het geleverde, het eene meer, het andere minder, dit ligt in den aard der zaak, belangstelling vinden, en met graagte en dankbaarheid aangenomen worden. Erkentelijk voor hetgeen geleverd is, zie men dan ook hetgeen te wachten is met vertrouwen te gemoet, ander toewensching van gezondheid, lust en moed aan beide de Hoogleeraren, om op nieuw veel, dat niet minder dan al het voorgaande belangrijk is, te leveren.


Oorspronkelijke Aanteekeningen betrekkelijk de oude ware Gereformeerde Gemeente te Kampen, in de jaren 1618 en 1619. Te Kampen, bij K. van Hulst. 1841. In gr. 8vo. 2 en 48 bl. f : - 45.

In het woord aan den Lezer wordt verzekerd, dat hetgene hier wordt aangeboden getrokken is uit een oorspronkelijk handschrift, welks echtheid aan geen twijfel onderhevig is; en voorts de verwachting geuit, dat de daarin vervatte bijzonderheden voorzeker welkom zullen zijn bij allen, die belang stellen in de geschiedenis der Kerk van de Provincie Overijssel en van de stad Kampen in het bijzonder, te meer daar de berigten, wat het kerkelijk Kampen betreft, niet overvloedig zijn. - Ref. wil de echtheid van het handschrift niet betwijfelen, ofschoon hij anders wel eenig sterker bewijs dan deze verklaring van eenen zich niet noemenden noodig acht ter overtuiging van het publiek. Gelukkiglijk draagt hier de inhoud het bewijs der echtheid aan zich, en is het uit alles blijkbaar, dat wij in deze bladen de aanteekeningen ontvangen van iemand, die in persoon aan de zaken een belangrijk aandeel

{==500==} {>>pagina-aanduiding<<}
had gehad. Als zelf Kampenaar zijnde, stelt Ref. natuurlijk belang in de lotgevallen zijner geboortestad, en hij heeft dan ook uit dien hoofde het boeksken met meerder aandacht ingezien, dan welligt anders het geval zou zijn geweest, en dan ook deze oude aanteekeningen, waarin nog de Juliaansche tijdrekening gevolgd wordt, op zichzelve waardig zijn.
De eerste bladzijde begint: Verhael eeniger redenen ende oorsaken, waromme eerst veele regtsinnige ledematen van d' oude ware Gereformeerde Gemeente van Kampen haer hebben moeten onthouden van der Remonstrantschen Praedikanten Godsdienst: daerna enz. enz. De uitgever eindigt ze met de verklaring: ‘Het overige, onbeschrevene gedeelte dezer bladzijde schijnt voor de redenen en oorzaken der afscheiding te zijn bestemd geweest.’ Men verneemt ze evenwel niet, want ook de uitgever schijnt deze leemte niet te hebben kunnen of niet te hebben willen aanvullen. Omdat deze aanleidende oorzaken de raddraaijers bij de zich afscheidende Kampenaren der 17de eeuw in geen zeer gunstig licht plaatsen? Dit durven wij niet beweren, maar wij willen ze in het belang der waarheid mededeelen.
Ten jare 1615 stonden er te Kampen drie Predikanten: thomas goswinus, everhardus voskuyl en daniel de soutef, alle (volgens baudart) besmet met d'Arminiaansche melaetsheyt. - De souter en zijne vrouw gaven intusschen der Gemeente ergernis, niet door hunne begrippen, maar door hunne kleeding en leefwijze. Hij had dien ten gevolge nu en dan onaangenaamheden, welke hem naar verplaatsing deden uitzien; hij zocht tot verkrijging van dien wensch naam te maken, en hij bezigde hiertoe het waarlijk niet edelmoedige middel van op den predikstoel zijne ambtgenooten af te schetsen als nieuwelingen, die eene verderfelijke leer poogden in te voeren, en hen te vergelijken bij waterlooze wolken, dwalende sterren enz. Op deze wijze maakte hij zich ook in die treurige dagen natuurlijk al spoedig eenigen aanhang, welks hoofden waren zekere lubberts van harden-
{==501==} {>>pagina-aanduiding<<}
berg, geurt pietersz. enz. enz., mannen, die in het onderhavige boeksken ook doorgaans op den voorgrond staan. Deze bliezen het twistvuur meer en meer aan, tot dat in Junij 1615 de vlam eindelijk uitborst, toen de souter, na zekere predikatie, door een drietal andersdenkenden om opheldering van sommige gezegden gevraagd werd. Al dadelijk kwam toen genoemde hardenberg, destijds Diaken, met geweld tusschenbeiden; hij liet den vrager niet uitspreken, maar duwde hem terug, met de woorden: Gij muitmaker! tegen hem, en: Slaat er op! tegen anderen. Aan de laatste oproeping werd dadelijk voldaan door zekeren Jonkheer arend sloet, die hiertoe zijn rappier bezigde, zoodat men al kijvende en stootende eindelijk uit de kerk kwam. Nu klaagden de heethoofden de genoemde drie mannen bij den Magistraat aan, die hen ja
in hechtenis liet nemen, doch ten volgenden dage, op voorspraak van Ds. voskuyl, ook weêr ontsloeg.
De souter verschijnt dus hier reeds in geen gunstig licht. Kort daarna werd hij naar Haarlem beroepen en verliet alzoo Kampen. In zijne nieuwe Gemeente had hij ook al spoedig weêr in ruime mate zijn deel aan de twisten aldaar gerezen, en kreeg hij met Ds. tetrode de menigte aan zijne zijde. Hij werd daarentegen door de Noordhollandsche Synode, in Oct. 1618 te Enkhuizen vergaderd, gecensureerd: ‘omdat hij onbehoorlijke middelen, met schrijven en gunstzoeken, had gebruikt, om tot de kerkdienst te Haarlem bevorderd te worden; en hij zich ook met belofte in zekere brieven en onderteekening van zekere acte te ver naar de wil des Magistraats, tot groote praejudieie van de Kerk, had overgegeven.’ Die man, aan wien Ds. sprankhuizen in zijne justificatie den naam van Heylige schijn gaf, was alzoo de aanleidende oorzaak tot de afscheiding te Kampen. Doch het was niet in het belang der afgescheidenen dit te vermelden. Men liet er ruimte voor open.
In zijne plaats werd te Kampen beroepen wilhelmus stephani, onder belofte aan den Magistraat, dat hij den

{==502==} {>>pagina-aanduiding<<}
vrede zou najagen en trachten de vorige twisten te dempen. Hij hield evenwel de belofte niet; want hij weigerde zich te onderwerpen aan het Besluit van den Overijsselschen Landdag, den 11 Maart 1616 te Kampen vergaderd, waarbij aan alle Predikanten geboden werd, ‘zich op den predikstoel te onthouden van disputen over de Praedestinatie en andere hooge questien in de geheimenissen Gods, dewijl daardoor onrust en ergernis in de Gemeenten ontstonden.’ De Magistraat ontsloeg hem dus; hij vertrok dien ten gevolge, en werd opgevolgd door ahasuerus mathisius, aan wien acronius het leven te Deventer zóó had verbitterd, dat hij gedwongen was geworden die stad te verlaten. Eindelijk kwam nog bij dit drietal joh. schöttler, die zich, even als zijne ambtgenooten, aan het besluit van den Landdag onderwierp. Dit beviel evenwel niet aan hardenberg en zijnen aanhang, welken wij uit dit geschriftje leeren kennen. Zij scheidden zich af, vormden eene nieuwe Gemeente in 1617, en verkozen, onder de leiding van den Hasseltschen Predikant h. vogelius, eerst in het geheim eenen eigenen Kerkeraad, maar staken daarna, in 1618, het hoofd meer openlijk op, nadat vogelius tot bijwoning der Synode te Dordrecht was opgeroepen, inzonderheid aangevoerd door joh. acronius Professor te Franeker en voor eenen tijd aan Kampen geleend. Men kan nu in dit boeksken genoegzaam uiteengezet zien, wat er van deze zijde gedaan werd. Het is er evenwel verre van af, dat men uit hetzelve alleen de geschiedenis der Kerk te Kampen regt zou leeren kennen. Men moet daartoe het hier geboekte vergelijken met de Handelingen der Dordsche Synode in de zaak der
Predikanten te Kampem, die in hare 36ste zitting, 19 Dec. 1618, voor haar gebragt werd; eene handelwijze, welke bezwaarlijk verdedigd zal kunnen worden. Men vergelijke de Redevoering van acronius, den 19 Dec. vn. in de Synode uitgesproken (Acta Syn. Dordr. p. 336-340 der fol. uitg. van 1620), de acten der 36ste, 79ste, 83ste, 91ste, 108ste en 169ste zittingen, der Synode, met het Historisch Verhaal enz. door

{==503==} {>>pagina-aanduiding<<}
uytenbogaert en dwinglo 1623 uitgegeven, fol. 65-67, waar acronius van het aanwenden van leugenachtige praktyken beschuldigd wordt; eene beschuldiging, welker waarheid door het onderhavige geschriftje inderdaad wordt bevestigd. Vele leden der Synode waren van gevoelen, dat de zaak van Kampen, als eene particuliere zijnde, eerst na het afdoen der algemeene zaken kon opgenomen worden; maar acronius had de Gereformeerden voorgesteld als in gevaar, om niet alleen uit de Kerk, maar ook uit de Stad gedreven te worden! Hierop hechtten de anderen, en de Synode besloot ‘quia Ecclesia Reformata (Campensis) in evidenti periculo versari videretur - ut illius laborantis Ecclesiae periculo obviam iretur - urbis magistratum per literas rogandum esse ut Ecclesiam, jam dictam, adversus omnem vim atque omnes injurias auctoritate sua protegere dignaretur.’ - Maar die Magistraat had, blijkens het stukje, dat wij aankondigen, alreede, bij Resolutie van den 12 Sept., de Broêrkerk aan de Afgescheidenen ten gebruike gegeven, en den 16 was zij ook in rustig bezit genomen. Al de Overijsselsche Gedeputeerden ad Synodum, DD. Sibelius, wiferdingius, vogelius en langius, hadden er achtervolgens zonder verstoring dienst gedaan. Vogel had er den 7 Oct. aan 200 lidmaten het avondmaal uitgedeeld, en thans werd die Gemeente even ongehinderd bediend door twee tijdelijke Leeraren, Prof. acronius zelven en herm. reckius, Pred. te Voorst. Dit alles wordt evenwel bij de Synode verzwegen, wordt door haar uit het oog verloren. Maar de vier Predikanten te Kampen moesten ook
vallen. Voskuyl en schöttler werden eerst in de 169ste zitting, den 22 Mei 1619, afgezet, terwijl de zaak der beide anderen nog onbeslist bleef. Intusschen zien wij hier (bl. 35), dat men reeds op het einde des jaars 1618, na de terugkomst van de deputatie naar Dordrecht, besloot, voort te gaan met de beroeping van Ds. wilhelmus stephani, destijds Lid dier hooge kerkvergadering; (bl. 40) dat stephani en acronius beide den 30 Jan. 1619 beroepen werden; (bl. 41) dat den 1 Maart beroepen

{==504==} {>>pagina-aanduiding<<}
werd petrus plancius, Pred. te Hasselt, die ook den 5 Mei reeds werd bevestigd, terwijl stephani eerst kwam na het eindigen der Synode.
De uitgever van deze aanteekeningen heeft er waarschijnlijk niet aan gedacht, dat hij, door die uitgave, voor de oude ware Gereformeerde Gemeente te Kampen in de jaren 1618 en 1619 geene eerzuil stichtte, en dat hij tevens de voorstanders der tegenwoordige afscheiding in geen gunstig daglicht plaatste. ‘Hoe men ook over deze zaak moge denken (zegt hij in het woord aan den Lezer), zeker is het, dat de door de afgescheidenen beoefende leer door schier gansch Nederland in de dagen van zijnen hoogsten luister werd aangekleefd.’ De in de zaak van Kampen op den voorgrond staande Eerw. Heeren Deputati ad Synodum, Prof. acronius enz. enz., waren niet zeer kiesch in het gebruiken van middelen, om hunne andersdenkende ambtgenooten ten val te brengen. Hunne leer schijnt dus wel geweest te zijn, dat het doel de middelen heiligt; en die leer wordt ook, indien al niet beleden dan toch zeker beoefend door degenen, die zich thans afscheiden. Wij bidden intusschen, dat die geest geen veld moge winnen, maar allen leeren de waarheid in liefde te betrachten!





De Vriend van den Landman, een Handboek voor allen, die belang stellen in de bevordering en den bloei van Land- en Tuinbouw, Veeteelt en Boomkweekerij. Verzameld en bewerkt door E.C. Enklaar, Phil. Theor. et Litt. Hum. Cand. en Landbouwer te Batenburg. Te Grave, bij J.R. van Dieren. 1837. In gr. 8vo. Iste Jaargang, 826 bl. IIde Jaargang 768 bl. f 8 - :

Het is Rec. onbekend, hoe en waarom hij het boven vermelde werk eerst zeer lang na deszelfs verschijning ter beoordeeling ontving. Vroeg of laat ontvangen, is echter de strekking of liever de inhoud van dit boek zoo bijzonder, dat eene eigenlijke beoordeeling als eene hoogst

{==505==} {>>pagina-aanduiding<<}
moeijelijke taak te beschouwen is. Wanneer men de lijst der behandelde onderwerpen nagaat, dan vindt men er niet weinige, en tevens in deze groote verscheidenheid. De Schrijver of Verzamelaar zegt in zijne toespraak aan zijne Medelandbouwers, welke het werk voorafgaat, dat hij zich niet voorstelt naar vaste grondslagen en in zekere hoofdafdeelingen Landbouw, Veeteelt en Boomkweekerij op de rij af te handelen, maar bij afwisseling eenige onderdeelen dezer hoofdvakken te zullen doorloopen. En na eene vergelijking ten betooge van dit gezegde gebezigd te hebben, vervolgt hij: Zoo zullen wij alle deze zaken beurtelings behandelen, waardoor ik hoop, dat het mij gelukken moge uwe aandacht en belangstelling op den duur bezig te houden. Aan eene stelselmatige beschouwing van den Landbouw, of als kunst of als wetenschap, valt dus hier niet te denken. Uit den aard der onderwerpen zouden vele ook alleen beschouwd kunnen worden als vlugtige opmerkingen; waarnemingen, die aan anderen tot een zelfde einde worden medegedeeld; met één woord, dit boek is meer eene verzameling van hetgeen de Schrijver bij anderen vond, (*) van hetgeen hem door anderen werd medegedeeld, (†) of van de vruchten zijner eigene nasporingen, (§) dan wel eene stelselmatige beschouwing of behandeling van den Landbouw. - Uit dit oogpunt komt het ons voor, dat de Schrijver of Verzamelaar in de bewerking of rangschikking van zijn werk eenen anderen weg inslaat, dan men uit zijne voorrede zoude verwachten. Men zoude namelijk, uit de aanhaling van een gezegde van wijlen onzen verdienstelijken uilkens, vooronderstellen, dat de Heer
enklaar wetenschap en kunst, bespiegeling en uitoefening der kunst hier hand aan hand wilde doen gaan. De Heer uilkens toch had gezegd: ‘De gewone landman beoefent zijn bedrijf als kunst, de welonderwezene als wetenschap; beide moeten in het

{==506==} {>>pagina-aanduiding<<}
bedrijf gepaard gaan, daar de ondervinding de wetenschap moet ondersteunen en bevestigen.’ En in de korte, hoewel zaakrijke, toespraak straalt ook de uitgedrukte wensch door, om zulk een doel te bereiken. Maar, ondanks de beschouwing, niet slechts van het nut van, maar ook van de behoefte aan wetenschappelijke kennis, zien wij deze toch als van zelf op den achtergrond geraken. Hoewel de Heer enklaar al de moeijelijkheden schijnt te beseffen, in de volbrenging zijner taak, zoo als hij die zich heeft voorgesteld, gelegen, zoo twijfelen wij echter, de zaak uit het opgegeven standpunt beschouwende, of hij deze metderdaad te boven gekomen is.
Met regt mogt dan ook de Heer enklaar zeggen, dat de Landhuishoudkunde geene gemakkelijke wetenschap en de Landbouw geene ligte kunst is, en het uit dien hoofde uiterst moeijelijk valt, een boek daarover te schrijven. Wij zijn het met hem eens, dat er vele, ontzaggelijk vele werken, ook in de laatste tijden, over den Landbouw geschreven zijn; en de reden, dat er van deze werken zoo weinig gebruik wordt gemaakt, vooral door hen, voor wie zij eigenlijk geschreven zijn, schijnt ons wel degelijk gelegen te zijn in hetgeen de Schrijver zelf zegt: ‘dat men het veld op het veld moet leeren bouwen en niet op de studeerkamer uit de boeken.’ En het ontbreekt ook geenszins aan zulke voorbeelden, als waarvan de Schrijver spreekt, ‘dat stedelingen, die zich aan den Landbouw toewijdden, - die meenden, dat zij alle de boeren te wijs waren, en hen eens regt leeren zouden, hoe men de meeste voordeelen van zijn land trekken kan; dat vele der zulken, zeg ik, na aanzienlijke sommen aan nieuwigheden vermorst te hebben, hun land aan de boeren moesten overgeven, omdat deze domme menschen, zoo als zij hen plagten te noemen, er dan nog altijd meer partij van wisten te trekken, dan zij met alle hunne geleerdheid.’ Voorzeker, waar zoo veel op ondervinding moet afgaan, en waar deze ondervinding door zoo veelerlei invloeden kan gewijzigd worden, daar valt het hoogst moeijelijk, gevolgtrekkingen af te leiden, die men

{==507==} {>>pagina-aanduiding<<}
verzameld tot eene wetenschap kan verheffen. De Landbouw behoort tot die kunsten, welke zich moeijelijk tot eene wetenschap, in den strengsten zin des woords, laten vormen. Om die reden behoeft echter de Landbouw niet onder het juk eener ruwe ondervinding, van een zoogenoemd empirisme te blijven. Integendeel, de Landbouw is eene voortreffelijke kunst, geheel en al gegrond op eene getrouwe waarneming der Natuur. Maar wat wordt daartoe vereischt? Een gezond verstand, en vooral een onbevooroordeeld gemoed, met een juist oordeel. Waar deze gunstige aanleg bestaat, daar is de landbouwer waarnemer der Natuur, met eenen naar uitbreiding van wetenschap strevenden geest; - daar is hij in staat, naar behooren de stof te bewerken, die de Natuur hem aanbiedt; - met zulk eenen geest leest hij in het groote boek der Natuur, en kan hij veel ontberen, wat, als een uitvloeisel van het studeervertrek, niet altijd met de ondervinding, uit de Natuur geput, in overeenstemming is.
Het werk, door den Heer enklaar ondernomen, is dan ook meer aan te merken als eene verzameling van verspreide bijdragen, om der uitbreiding van den Landbouw bevorderlijk te zijn. De in beide de boekdeelen opgenomene grootere en kleinere stukken zijn als zoo vele vruchten en resultaten der ondervinding van anderen te beschouwen. Maar hetgeen als ondervinding van den eenen geldt, moet dikwijls ook nog aan die van anderen ten toets gebragt worden, opdat bij herhaalde beproeving de deugdelijkheid der genomene proeven des te sterker uitkome. Wij willen het gezegde desgelijks hebben toegepast op het hier geleverde, en wij wenschen dus deze boeken in veler handen, ten einde de Heer enklaar zijne pogingen, om anderen nuttig te zijn, al aanstonds beloond moge zien. Mogt hem verder het genoegen ten deel vallen, door zijnen arbeid veel tot uitbreiding van den Landbouw als kunst en als wetenschap bij te dragen; terwijl hij in zijnen persoon een voorbeeld geve, hoe de wetenschap de kunst kan leiden, hoe de kunst der wetenschap voedsel verschaft!






{==508==} {>>pagina-aanduiding<<}

Het Noorden en het Oosten. Reisherinneringen van Mr. J. van 'sGravenweert, Ridder der Orde van den Nederlandschen Leeuw, Staatsraad, Lid van het Koninklijk Nederlandsch Instituut, enz. enz. III Deelen. Te Amsterdam, bij J. van der Hey en Zoon. 1840, 41. In gr. 8vo. Te zamen 964 bl. f 11 - :

Deze reisbeschrijving kan niet anders dan eene bijzondere aandacht wekken. Want indien men let op de streken, die zij omvat, dan is wel in langen tijd geene landreis van zoodanige uitgebreidheid gedaan of beschreven, door Denemarken, Zweden, Noorwegen, Rusland, Turkije, de Levant, Palestina, de Middellandsche Zee, Sicilië, Italië, Tyrol, Duitschland; eene reis van ruim twee jaren durens. Of als men ziet op den persoon des reizigers, dan is de Heer van 'sgravenweert bekend als iemand, wiens veelzijdige kunde hem tot het vruchtbaar doen eener zoo groote reis volkomen, om het zoo te zeggen, prepareerde, en wiens diplomatieke betrekkingen hem in de gelegenheid stelden, om veel te zien en bij te wonen, wat buiten het bereik van den gewonen reiziger blijft. In deze opzigten deed hij ons meermalen denken aan den bekenden Prins van puckler muskau, bij wien hij evenwel in schitterenden stijl en levendige voordragt achterstaat, maar met wien hij het bezoeken van de aanzienlijkste gezelschappen, voorstellingen ten hove, maaltijden bij koningen en vorsten gemeen heeft. Hij ontmoette dezen bekenden reiziger te Damascus, en werd hem van denzelven de medereize tot Baalbek aangeboden, hetgeen de Heer van 'sgravenweert evenwel niet deed, omdat ‘ik gelijke papieren als hij bezat, welke hij echter zoo letterlijk opnam, dat hij de Egyptische, regering alle de onkosten zijner reize liet dragen en ik de explicatie derzelve niet zoo verre dreef.’ (D. III, bladz. 113.) Gelijk bij den Duitschen Prins, zoo proeft men ook bij den Hollandschen Staatsraad, dat het mannen uit de groote wereld zijn, die spreken; de eerste door rang en geboorte daartoe
behoorende, de laatste door zijne aanzienlijke betrekkingen er toe ingeleid, en gelukkig in het verkrijgen van gelegenheden tot het verkeer met hooge personaadjen, gelijk hij b.v. zijn bijwonen van eenen maaltijd aan het hof van den

{==509==} {>>pagina-aanduiding<<}
Sultan aan de tegenwoordigheid des Hertogs van saxen-weimar te Konstantinopel op dat pas te danken had. Hieruit volgt echter, dat wij veel van het verhaalde voor kennisgeving moeten aannemen, omdat het in zooverre buiten onze beoordeeling valt, als geene eigene waarneming ons tot het toetsen in de gelegenheid stelt. Daar wij evenwel geene reden hebben, om de opgaven des Heeren van 'sgravenweert te mistrouwen, en zelve al ligt aan dwaling zijn blootgesteld, door ons eeniglijk mede op reisbeschrijvingen te moeten verlaten, zoo kunnen wij niet anders, dan het gelezene voor eenvoudige waarheid houden. La martine, de jongste reiziger in het Oosten, dien wij lazen, wordt met zijn ‘dichterlijk tafereel’ nog al eens teregtgewezen, en bekomt hier en daar malsche bestraffing. Zoo trok onze aandacht zeer de handelwijze, die hem (D. II, bladz. 253) te laste gelegd wordt ten aanzien van fatalla-sayeghir, (den togtgenoot van lascaris de vintimilla) die, als geheim agent van napoleon, Syrië, Perzië en Arabië doorreisde, ten einde den Franschen bondgenooten te verwerven, en vele aanteekeningen te maken en berigten in te winnen, welke den Keizer dienstbaar konden zijn bij eenen mogelijken togt naar Indië ter bestrijding van Engeland. Dat reisverhaal nu, opgenomen in het IVde Deel der Souvenirs d'Orient, volgens van 'sgravenweert (zeker een bevoegd beoordeelaar) het voortreffelijkste gedeelte van dat werk, werd door fatalla voor de geringe som van 1500 fr. uit behoefte verkocht aan la martine, die, naar men wil, 80,000 fr. voor zijn werk van den boekverkooper heeft ontvangen!! En de Oosterling wendde zich meermalen te
vergeefs tot Frankrijk om onderstand. Onze reiziger stelde nog een nieuw adres voor hem op. Doch dit in het voorbijgaan.
Zonder eene dorre schets te willen geven van hetgeen in dit reisverhaal beschreven en vermeld wordt, moeten wij er toch iets van zeggen. Eerst vertrok de Schrijver met de stoomboot naar Hamburg, waar hij niet, gelijk vroeger, naar Lubeck ging, maar ditmaal met de stoomboot naar Denemarken overstak. Ofschoon hij zegt geene volledige of statistieke beschrijving der gewesten, die hij bereisde, maar alleen een reisverhaal te zullen geven, zoo geeft hij echter in het algemeen het een en ander van Denemarken en deszelfs geschiedenis, gelijk later van Zweden en Noorwegen, van Rusland, van Turkije, Sicilië, enz. Van Koppenhagen

{==510==} {>>pagina-aanduiding<<}
volgt eene naauwkeurige beschrijving; met welke stad, gelijk met het geheele rijk, hij zeer is ingenomen, en van waar hij weder met eene stoomboot naar Gothenburg vertrok, zettende alzoo voet in Zweden, van hetwelk, gelijk ook van Noorwegen, hij een gedeelte doortrok. Gaarne gelooven wij des reizigers verzekering, dat men wel vijf maanden zou noodig hebben, om deze rijken met eenige naauwkeurigheid te bereizen. Hij zegt dit dan ook herhaaldelijk, gelijk hij meermalen hetzelfde zegt; b.v. dat hij op deze reis ten tweedenmale in Rusland kwam, de eerste maal met de stoomboot van Lubeck; dat Moskou reeds de vierde zetel der Russische regering is; dat de beroemde van beuningen zeide, de sleutels van de Zond in de haven te Amsterdam te hebben zien liggen; dat hij in het Oosten des avonds zijne aanteekeningen schreef, gezeten op den grond en met de cassette tusschen de beenen, enz.; hoedanige herhalingen een beschaafd Schrijver had behooren te vermijden.
Thans begon het reizen reeds eenigzins moeijelijk te worden. De vreemdeling, onkundig van de landtaal, kan niet gemakkelijk in het Noorden van Europa teregt, waar men geene openbare wagens of diligences heeft, en dus verpligt is, een rijtuig te huren, en zich van eenen koetsier, tevens tolk en gids, te voorzien, hetgeen op den duur nog al kostbaar is, maar het voordeel oplevert van veel meer te kunnen zien, waartoe de fraaije zomer en lange dagen (die wij ons nog uit het vóór jaren gelezene werk van carr, een Zomer in het Noorden, herinneren) veel toebragten. Daar men er zoo voor reizigers, die hier dan ook niet dagelijks komen, niet op ingerigt is, vindt men eene algemeene gastvrijheid, die zoo groot is, dat ‘in Zweden en Noorwegen een reizend man of familie, tot den zoogenaamden fatsoenlijken kring behoorende, hij zij dan inlander of vreemdeling, mits hij zijnen naam slechts bekend make, op alle kasteelen en landhuizen eenen maaltijd of bed kan vragen, en men hem als een lid des huisgezins onthaalt, hem meestal uitnoodigende zijn verblijf zoolang mogelijk te rekken.’ Zoo smaakte de Heer van 'sgravenweert onder anderen veel genoegen bij den Graaf wedel, die hem in de gelegenheid stelde tot naauwkeurige bezigtiging van Christiania, de hoofdstad van Noorwegen, en van wien hij eene ijzersmelterij en gieterij zag, aan 150 werklieden bestaan gevende, bestuurd door een' der zonen

{==511==} {>>pagina-aanduiding<<}
van den Graaf, ‘Officier bij de Noorweegsche zeemagt, welke hier den tijd zijner non-activiteit nuttig besteedde; een treffend voorbeeld inderdaad voor zoo vele jonge lieden van geringer geboorte in het overige Europa, welke hier een' zoon van den Gouverneur-Generaal, uit het aanzienlijkste geslacht van Noorwegen en een der eerste van ons werelddeel gesproten, in den bloei der jeugd, als het hoofd eener inrigting van nijverheid of als opzigter derzelve, de genoegens der weelde en maatschappelijken omgang zien opofferen, en de oogenblikken, welke hij niet in de dienst zijns vaderlands kan besteden, aan nuttige werkzaamheden zien wijden.’ In dezen omtrek moeten zeer fraaije en stoute natuurtooneelen te zien zijn, die voor geen Zwitserland behoeven te wijken, en waar inzonderheid prachtige watervallen moeten gevonden worden. Jammer was het, dat des Schrijvers plan, om in den herfst Konstantinopel te bereiken, hem verhinderde, hooger op te gaan, zoodat hij al spoedig naar Zweden terugkeerde, en Bergen, Drontheim enz. onbezocht moest laten. Te Kongsberg zijnde, verzuimde hij echter ook het bezoeken der zilvermijn, uit hoofde van vermoeidheid, en ‘omdat de mijn op alle andere bergwerken gelijkt.’ Wij vonden ook elders melding, dat hij het een en ander voorbijging. De ijzermijn van Danemore bezocht hij niet, deels om den snellen overgang van hitte in koude, deels omdat het in- en uitstijgen der tonnen niet geheel buiten gevaar is. Hij voegt er bij: ‘aan velen zal dit kleingeestig of een weinig poltron schijnen; maar op alle mijne veelvuldige reizen en in mijn geheele leven heb ik mij tot regel gesteld, om daar, waar mijn pligt mij roept, geene gevaren te ontzien, - en dikwerf ben ik in de gelegenheid geweest, dezen regel in beoefening te brengen - doch tevens uit
eenvoudige nieuwsgierigheid en praalzucht, zonder eenig ander doel, nuttelooze gevaren niet te gemoet te treden.’ Van het eerste wordt niets ten bewijze bijgebragt; en wat het laatste betreft, de geheele reis werd immers uit nieuwsgierigheid (het woord in den edelsten zin) ondernomen? althans de Schrijver verzekert bij herhaling, dat de dagbladen in der tijd ongelijk hebben gehad, dat zij zijne reis aan eene wetenschappelijke of diplomatische zending toeschreven, en dat hij dezelve geheel voor eigene rekening gedaan heeft, hetgeen wij dan ook, niet gedachtig aan het: qui 's excuse, zuiver en gaaf voor

{==512==} {>>pagina-aanduiding<<}
waarheid aannemen. Zoo verzuimde hij ook later, onbegrijpelijk! het bezoeken van den berg Thabor, schoon ‘het panorama van den top alle denkbeelden van schoonheid moet overtreffen.’ Evenmin waagde bij zich aan het beklimmen van den Etna, hetgeen trouwens een moeijelijke togt van drie of vier dagen is. De kopermijn van Fahlun bezocht hij, en trok van daar naar Stokholm terug. Bijzonder is hij met Koning bernadotte ingenomen, wien hij hemelboog verheft, en over wiens welwillendheid hemwaarts bij dan ook als onuitputtelijk is, bij wien hij meermalen spijsde en zelfs op het landgoed Rozenberg een paar dagen logeerde, die hem drong zich naast Hoogstdenzelven op eene sofa te zetten, van wien hij een exemplaar van Hoogstdeszelfs bulletins en redevoeringen - eene uitstekende gunst, die somtijds aan bijzonder bevoorregten te beurt valt - ten geschenke ontving, en die hem bij het afscheid omhelsde. Dit alles wordt met zeker welbehagen verhaald, niet alleen hier, maar ook vervolgens van Keizer nicolaas en andere Vorsten. De Schrijver plaatst doorgaans zichzelven in zijn reisverhaal zeer op den voorgrond; dit maakt nu op zichzelf het werk voor den lezer juist niet minder aangenaam, gelijk ook de reisbeschrijvingen van Prins puckler muskau daaraan niet het minst het onderhoudende te danken hebben; het doet echter zien, dat de verteller zich behaagt, zoo als hij deze onhollandsche spreekwijze zelf bezigt, D. II, bladz. 289. Wij laken dit echter niet sterk, gedachtig, dat wij zelve, wanneer wij bij Koningen gelogeerd of bij Keizers gegeten, en zulk eene uitgebreide reize gedaan hadden, zulks misschien ook met eenig zelfgevoel zouden verhalen.
Van Stokholm ging de reis met de stoomboot naar Helsingfors in Finland, en van daar over land naar Petersburg. Hier is de Heer van 'sgravenweert zeer breedvoerig, maar ook zeer belangrijk, over de geschiedenis, de voortbrengselen, den regeringsvorm en den tegenwoordigen toestand van Rusland, met welks regerenden Keizer hij mede zeer is ingenomen. Met veel genoegen lazen wij de naauwkeurige beschrijving van Petersburg, waar inzonderheid de uitstekende orde in de onderscheidene etablissementen den Schrijver trof, en in de keizerlijke en andere paleizen schatten van kunst en smaak zijn opgehoopt. De reiziger woonde er, tijdens zijn vroeger verblijf in deze

{==513==} {>>pagina-aanduiding<<}
hoofdstad, een feest bij, door Keizer nicolaas ter gelegenheid van den verjaardag zijner gemalin gegeven, hetwelk uitlokkend beschreven wordt. Van daar trok hij met eene diligence naar Moskou, waar natuurlijk napoleon niet vergeten wordt. Waar is het, dat na de geduchte nederlaag en aftogt van dezen veroveraar alles juichte en jubelde, wat onder zijn juk gekromd ging; waar, helaas! dat, toen de eerste blijdschap geweken was en voor bedaard nadenken had plaats gemaakt, ‘toen vele verwachtingen der volken verijdeld werden, men zag, dat alleen de namen en de maskers, niet de zaken veranderd waren.’ Of het echter daarom ‘voor de duurzame belangen der maatschappij, tot handhaving van orde en wet, tot verspreiding van eene beschaving, aan onze eeuw geëvenredigd, niet wenschelijker ware geweest, dat napoleon gezegevierd en nog twintig jaren geregeerd had?’ De Schrijver vraagt het, ‘met vele nadenkenden.’ Wij voor ons houden zijne nederlaag nog voor eene groote weldaad, en kunnen de verbanning van den ‘grooten man’ met van 'sgravenweert geene ‘foltering’ noemen. Het is tegenwoordig mode, de loftrompet over napoleon te steken. Men moge hem, na zijne vernedering, in den eersten indruk, al te heftig hebben verguisd; maar Rec. houdt het er toch voor, dat de onpartijdige blik des nakomelings op de Geschiedenis eenmaal van het tegengestelde uiterste terugbrengen zal. En is het inzonderheid zijn hoofddenkbeeld, fnuiking der magt van Engeland, hetwelk hem in de laatste jaren vele bewonderaars heeft verschaft, en de mislukking zijner pogingen doen betreuren; - of men daarbij wel genoeg gelet heeft op de verpligtingen, die de beschaving des menschdoms aan de zelfzuchtige Britten heeft, en op de stellige onberekenbare nadeelen
eener Fransche wereldheerschappij - dit zou Rec. betwijfelen. Doch het is hier de plaats niet, dieper in dit vraagstuk te treden. - Wij achten ook niet zoo vele bewijzen en redeneringen noodig, als de Schrijver bezigt ten betooge, dat rostopchin het in brand steken van Moskou bevolen, en, voegen wij er bij, voor het verlies van eene stad de rust van een werelddeel gekocht heeft.
In die voormalige hoofdstad, nog de heilige stad des Russischen rijks, moest de reiziger zeer sukkelen, om een dragelijk verblijf te bekomen; hij verveelde er zich doodelijk en

{==514==} {>>pagina-aanduiding<<}
kostbaar, en verliet haar den 12 September 1837 (hij was den 14 Mei vertrokken), om over Kiew naar Odessa te reizen. Deze reis ging niet gemakkelijk. Diligences bestonden er nog niet; de groote weg was nog niet gereed; een rijtuig bezat de reiziger niet; hem bleef dus niets over, dan zich te voorzien van een telega, een' langen Russischen wagen, half overdekt, die eenigzins was ingerigt, om, faute de mieux, voor slaapplaats te dienen. Hij kwam te Odessa, na eene moeijelijke reis, en ondervinding van de goedhartigheid des volks, van de welwillendheid der gezagvoerders, en van de voortreffelijke bedoelingen en krachtdadige pogingen der regering, om dit onmetelijke rijk te verbeteren, maar na ondervinding ook, dat het gebrek groot en de armoede algemeen is. Te Odessa, eene nieuwe, fraaije stad, smaakte bij vele genoegens, en verliet er het Russische rijk met eene stoomboot, die hem over de Zwarte Zee naar den Bosporus, gelijk daarna eene kaïk (opene Turksche schuit) naar Konstantinopel bragt, waar hij een gedeelte van den winter doorbragt, en tijd had, om de stad en de zeden en levenswijze der Turken op zijn gemak op te nemen. Door een gelukkig in aanraking komen met Prins bernard van saxen-weimar kwam hij, gelijk boven reeds aangestipt is, mede ten gehoore en zelfs ter maaltijd bij den Sultan, die hem op de verpligtendste wijze aansprak, en van hem een vrij lang, op Oostersche wijze ingekleed antwoord ontving, ‘dat, bij de, naar ik vernam uitmuntende, vertolking, de eer had zoodanig te behagen, dat de Sultan herhaalde reizen, en na hem, met een dof gemurmel, alle de Turksche omstanders, uitriepen: péki,
péki, voortreffelijk, voortreffelijk’, hetgeen dan ook weder ‘overlading met beleefdheden’ ten gevolge had.
Bij de herinnering aan de geschiedenis des Turkschen rijks komt natuurlijk de uitroeijing der Janitsaren ter sprake. Dit wordt een meedoogenloos nedersabelen (D. I, bladz. 306) een gruwelijk vermoorden, en uitvloeisel der wraakzucht van mahmoud (D. II, bladz. 120) genoemd. Het was zeker een geweldige, zelfs wreede maatregel; maar het was ook het eenige mogelijke middel tot nuttige hervormingen; een middel, dat - om niets anders te noemen - door het stuiten der pest denkelijk reeds meer menschenlevens behouden heeft, dan er toen werden opgeofferd. Mahmoud heeft misschien nooit grooter weldaad aan zijn rijk bewezen, dan

{==515==} {>>pagina-aanduiding<<}
het te verlossen van dit korps, door welks uitroeijing aan de Soldatenregering voor altijd een einde gemaakt werd. De Schrijver, om dit bij deze gelegenheid te zeggen, is in het staatkundige blijkbaar de monarchale begrippen toegedaan. Hij wilde zelfs in het eerst niet met ibrahim-pacha in aanraking komen, ten einde van denzelven, als bevelhebber, middelen tot veilig reizen te bekomen. Over de gelijkheid der menschen en de nietigheid van geboorte en adel is, zegt hij, veel onzin uitgekraamd (D. I, bladz. 325); toegestaan, maar toch ook vrij wat zin en zeer verstandige zin, gelijk hij zelf (ald. bladz. 326) de Europesche geboorte- of geldtrots kleingeestig noemt. Aan de Turken wordt voorts, als eene matige, zedelijke, eerlijke en bedaarde natie, regt gedaan. Wij lazen dit met genoegen, omdat het ons versterkte in den dunk, dien vroegere reisbeschrijvingen er ons van hadden doen opvatten. - Nog vóór den winter deed de reiziger een uitstapje naar Klein-Azië. Hier was de vertaler van homerus op klassieken grond. Wij kunnen ons gemakkelijk het onbeschrijfelijk in hem oprijzend gevoel en het in geestdrift zwaaijen van den hoed begrijpen, toen hij de grafheuvels van achilles en antilochus bezocht en de vlakte van Troje betrad. Toen hij daar het veld zag liggen, dat het tooneel was geweest van den bloedigen kampstrijd; met den vinger wijzen kon: hier viel hector; toen hij er nog de vrouwen water zag putten, gelijk ook de inwoneressen van Troje bij homerus doen, beveiligd door het gebergte, - ja, toen moet het hem geweest zijn, als lagen drieduizend jaren als in eene schaduw en verrees de grijze voortijd voor zijne opgewekte verbeelding. - Ook de reis door Europisch Turkije bood vele herinneringen aan den
kenner der oudheid. Dit gedeelte van den togt schijnt evenwel het minst van allen te zijn medegevallen.
Van Konstantinopel ging het met eene Oostenrijksche stoomboot naar Smirna, en vandaar met eene Grieksche brik naar Tarsus. Deze reis was echter zeer tegenspoedig, hetgeen daarom vooral voor den Heer van 'sgravenweert ongelukkig werd, vermits hij daardoor buiten de mogelijkheid werd gesteld, om het Paaschfeest van 1838, volgens zijn plan, te Jeruzalem te vieren. De brik werd zelfs onderweg voor eene landreis verwisseld, en daarna de togt op Oostersche wijze, te paard, karavaansgewijze, voortgezet. Het was dan ook overal niet geheel veilig, en van achteren

{==516==} {>>pagina-aanduiding<<}
noemt de Schrijver het een waagstuk, met zoo weinigen, vier personen, rond te dolen in gewesten, waar men bij eenig ongeluk volstrekt geene hulp zoude vinden, dewijl men niemand ontmoet.

(Het vervolg en slot hierna.)


Nieuwe Werken der Hollandsche Maatschappij van Fraaije Kunsten en Wetenschappen. Iste Deel. Te Leyden, bij D. du Mortier en Zoon. 1840. In gr. 8vo. VI en 568 bl. f 5-20.

De Hollandsche Maatschappij van Fraaije Kunsten en Wetenschappen opent met dit boekdeel eene nieuwe reeks harer werken. Eene liberale verandering in hare wetten omtrent de bij haar bekroonde stukken gaf daartoe aanleiding. Zij wil niet langer hare medaille als den koopprijs eener verhandeling of van een dichtstuk hebben beschouwd, en staat het bekroonde in vollen eigendom af aan den schrijver of dichter, onder voorwaarde, dat deze het niet uitgeve, vóór dat het in de werken der Maatschappij is opgenomen, zoo althans die opname binnen de twee jaren na de bekrooning geschiede. Eene loffelijke liberaliteit, die ook bij andere Genootschappen en Maatschappijen navolging verdient.
Wij vinden in dit eerste Deel der Nieuwe Werken, dat zich door netten druk en uitvoering aanbeveelt, onderscheidene stukken, en daaronder van belangrijken inhoud. Het eerste, wat wij hier aantreffen, is eene Redevoering, door den Baron collot d'escury, over eenige merkwaardige tijdperken in de Geschiedenis, gekenmerkt tevens als tijdperken van bloei voor den handel en van luister voor de kunsten en wetenschappen. Die tijdperken worden hier en daar door den redenaar met goede trekken geschilderd, en waarschijnlijk werd deze redevoering met genoegen gehoord, omdat het onderwerp van zelf tot aangename herinneringen aanleiding gaf. Doch overigens zou Rec. geene bijzondere waarde aan dit stuk hechten. Reeds de inleiding mist, naar Recs. oordeel, die eenvoudigheid en belangrijkheid, welke het kenmerk eener goede inleiding behooren te zijn, en spreekt van eenen toestand onder het menschdom, die nergens, ook niet onder de onbeschaafde volken, heeft bestaan, en die

{==517==} {>>pagina-aanduiding<<}
dus niet tot tegenstelling van den staat van beschaafdheid kan worden gebezigd. De herinnering der hier geschetste tijdperken, hoe goed op zichzelve, heeft ook geen genoegzaam bepaald en belangrijk doel.
Van grooter belang is het tweede stuk in dezen bundel, waarin de Heer de jager de tegenwerpingen toetst, die in de laatste tijden tegen de ingevoerde spelling zijn gemaakt. Zijne Verhandeling is met goud bekroond, en beantwoordt ook met juistheid, bedachtzaamheid en kennis de voorgestelde vraag. Hij behandelt achtereenvolgens de verschillende woorden, waaromtrent twijfelingen zijn ontstaan en veranderingen voorgeslagen. Hij onderzoekt de gronden, waarop die voorslagen berusten, en stemt oordeelkundig of voor het behoud van het bestaande of voor de aanneming der verandering. Met korte woorden willen wij de voornaamste veranderingen, door den Schrijver goedgekeurd, aanstippen. In § 2, handelende over de verlenging der klinkers, a, e en o door i, slaat hij voor, om voortaan te schrijven air, hair, heir, meir, oir. Ten aanzien van heer en meer zou Rec. volgaarne deze verandering aannemen, omdat de uitspraak zelve daartoe gereedelijk den weg wijst en bij de tegenwoordige schrijfwijze hoe langer zoo meer verloren gaat. Minder noodig schijnt het hem ten aanzien van de overigen. Zoo het toch waar is, wat bilderdijk in de plaatsen, door den Heer de jager aangehaald, zegt, dat de vocaal door de i eenvoudig verlengd wordt, zoo bestaat er, dunkt ons, weinig reden, om zonder noodzaak die oude verlenging in sommige woorden te behouden, terwijl zij, even als die door e, in bijna allen is afgeschaft. Hair zou misschien om het verschil met haar (voornaamwoord) insgelijks iets verkieslijks hebben. Bij air en oir schijnt dit van minder belang; het thans gevestigd gebruik pleit daar niet voor, en ook de uitspraak
schijnt het niet te vorderen.
Bl. 53 stelt de Schrijver voor, om de dubbele e in den bastaarduitgang eren te bezigen, en dus te schrijven waardeeren, regeeren enz.; eene bepaling, waarmede Rec. volkomen instemt. Tegen het regelmatiger malvezij voor malvezei heeft Rec. ook niets in te brengen; maar wanneer de jager voorslaat, om in plaats van Leyden Leiden te schrijven, zou hij hem zijne eigene woorden in bedenking geven, bl. 88, dat het in alle talen vrij algemeen is aangenomen, dat de schrijfwijze der eigennamen zich niet regelt naar de

{==518==} {>>pagina-aanduiding<<}
veranderde spelling. Geheel vereenigt Rec. zich met vonkelen in plaats van fonkelen, schoon de uitspraak van dit woord eene scherpere v vordert, dan het grondwoord vonk; minder kan hij de verandering van zamen in samen goedkeuren; hij ontkent geenszins, dat de uitspraak des medeklinkers meer aan de s dan aan de z grenst; maar om dezelfde reden, waarom hij vonkelen, als regelmatiger dan fonkelen, verkiest, zou hij ook zamen behouden, als gemakkelijker en eenvoudiger bij de spelling van andere woorden, hiermede in verband, als verzameling, gezamenlijk enz., waar zoowel de uitspraak als het gebruik de z eischt. Gaarne schreef Rec. knots en kruit (poeder) voor knods en kruid, en vereenigde zich met de voorgestelde veranderingen ten aanzien van cht en gt. Ook droesem in plaats van droessem heeft veel voor, vooral zoo de afleiding van droezen, druizen, zeker verwant met driezen, waarvan ons driest, gegrond is, schoon het niet te ontkennen valt, dat de uitspraak althans niet tegen de verdubbeling der s pleit. Den uitgang aard wil de Schrijver in aart veranderen, en zijne redenen komen Rec. overtuigende voor. Nevens lessenaar wil de jager ook lezenaar hebben behouden. Zou er, althans in het dagelijksche gebruik, nog niet iets van de oude beteekenis van het laatste woord zijn overgebleven? Rec. meent ten minste meermalen te hebben opgemerkt, dat lessenaar meer in het algemeen
wordt gebruikt, lezenaar meer bijzonder voor die schuine borden of standaards, bepaald bestemd om er een boek op te leggen. Anders, dan de jager, zou Rec. oordeelen over galerij en gaanderij. Beide zou Rec. wenschen te behouden; zelfs het spraakgebruik bezigt het laatste woord meermalen naar Recs. ondervinding. Waarom zou men nu het Hollandsche woord verwerpen, om alleen dat te behouden, wat blijkbaar van het Fransche galerie is ontleend? Met bilderdijk zou Rec. wenschen, dat beide deze schrijfwijzen werden aangenomen, schoon hij de verdubbeling der l in galerij minder doelmatig zou keuren en daarin het bestaande zou willen handhaven. Omtrent het woord behalve, hetgeen bilderdijk behalven schrijft, zou Rec. insgelijks van den Heer de jager verschillen, die aan de laatste schrijfwijze de voorkeur geeft. De afleiding, door bilderdijk voorgestaan, is zeker niet zeer natuurlijk; die van kinker beveelt zich ook daarom aan, omdat wij verschillende woorden in dergelijke za-
{==519==} {>>pagina-aanduiding<<}
menstelling met halve hebben, als derhalve, weshalve, eigenlijk zamengetrokken uit dier- wiens-halve.) Rec. zou dus de gewone schrijfwijze willen behouden, maar zou alleen wenschen, dat de n als overgangs-letter en om de welluidendheid tusschengevoegd werd, indien het woord behalve voor eenen klinker wordt geplaatst. De uitspraak vordert die letter daar gebiedend. Dat bruischen verre boven bruisen te verkiezen is, kan, dunkt ons, aan weinig tegenspraak onderhevig zijn. De overgangsletter t tusschen de letters nl zou Rec.
ook gaarne zien aannemen en schrijven opentlijk, wezentlijk, gelijk ook reeds in de latere uitgaven van siegenbeek's Woordenboek is geschied. Schepter te schrijven, en vooral uit te spreken, kwam Rec. altijd ongerijmd voor, en schoon hij zich voegde naar de aangenomene spelling, hij behield de eeniglijk goed te keuren uitspraak van scepter. Gaarne zou hij dus ook bij het schrijven daartoe terugkeeren.
Zietdaar een kort overzigt van de veranderingen, welke de Heer de jager goedkeurt of voorslaat; benevens eenige aanmerkingen, welke Rec. op het voorgeslagene meende te moeten maken. Doch hoe zal men nu tot de aanneming van deze verbeteringen in de spelling komen? Zeer onvoldoende is het, dat de Heer siegenbeek in de latere uitgaven van zijn Woordenboek enkele veranderingen heeft opgenomen. Rec. zou zelfs meenen, dat dit stellig ware af te keuren, omdat het de eenparigheid der spelling onmogelijk maakt. Of rust op iederen Schrijver de verpligting, om telkens de nieuwe uitgave van dat Woordenboek te koopen, ten einde te zien, hoe hij nu weder te schrijven hebbe? Rec., die jaren lang een der oudere uitgaven gebruikte, ergerde zich nog onlangs over de halsstarrigheid van den corrector van eene zijner drukproeven, die telkens eene anti-Siegenbeeksche verandering maakte, - totdat de man met de vierde uitgave van het Woordenboek hem bewees, dat het tegenwoordig anders was, dan vroeger. Op deze wijze weet men niet meer, waaraan men zich te houden hebbe. Gelijk oorspronkelijk de spelling op hooger gezag, althans door hoogeren voorgang, is aangenomen en goedgekeurd, zoo behooren de veranderingen, die daarin noodig worden bevonden, ook door eene bevoegde autoriteit te worden aangewezen. Verre is het er vandaan, dat Rec. het wenschelijk zoude achten, dat de bestaande spelling als een

{==520==} {>>pagina-aanduiding<<}
onveranderlijk iets wierd beschouwd. Integendeel, de voortgezette studie onzer taal zal van tijd tot tijd leemten doen ontdekken en verbeteringen noodig maken. Het ware te wenschen, dat een bevoegd ligchaam geroepen wierd, om van tijd tot tijd het bestaande in dit opzigt met de vorderingen der wetenschap te vergelijken, en de resultaten dier vergelijking op de aangenomene spelling toe te passen. De klasse van het Koninklijk Instituut, die aan de vaderlandsche letteren is gewijd, behoorde daartoe gemagtigd te worden. Van haar moest ook uitgaan de zamenstelling van een volledig Woordenboek onzer taal, hetgeen wij nog altijd, tot schandelijk blijk van onze onverschilligheid voor onze schoone moedertaal, ontberen. Het is een werk, door een of meer bijzondere personen ter naauwernood te ondernemen, bij de weinige aanmoediging, die dergelijk een arbeid bij ons publiek zou vinden; bij eene vereeniging als die van het Instituut ware zulk eene onderneming mogelijk en uitvoerbaar, en een nuttig en noodzakelijk werk zou daardoor worden volbragt. Zal het eene en het andere onder de vrome wenschen blijven behooren?

(Het vervolg en slot hierna.)





Levens van beroemde Nederlanders, sedert het midden der zestiende Eeuw. Uit echte Stukken opgemaakt. Door N.G. van Kampen. IIde of laatste Deel. Te Haarlem, bij de Erven F. Bohn. 1840. In gr. 8vo. XVI en 444 bl. f 4-20. (Ook onder den titel: Van Kampen en Veegens, Drietal Levensbeschrijvingen.)

‘Dit zijn geene gewone levensschetsen, waarmede men zich, vooral in vroeger tijd, onder ons vergenoegde; maar levensbeschrijvingen in den waren zin des woords, bestemd, om den gang der ontwikkeling van het inwendige leven aan te wijzen en alzoo het karakter uit de bedrijven te verklaren. Het op den titel geplaatste bijvoegsel: uit echte stukken opgemaakt, is niet overtollig en nog veel minder grootspraak, gelijk ieder deskundige terstond bespeurt. Opgewekt door het belang van het onderwerp, en aangemoedigd door de goedkeuring van het publiek, wilde hij met deze onderneming voortgaan en alzoo eene nieuwe oorspron-
{==521==} {>>pagina-aanduiding<<}
kelijke verzameling van levensbeschrijvingen van beroemde Nederlanders leveren. Een tweede Deel is gedeeltelijk door hem afgewerkt, gedeeltelijk ontworpen, en zal, door eene bekwame hand voltooid, eerlang het licht zien.’ Zoo schreef Professor muller in de keurige Levens- en Karakterschets van van kampen, door zijn Hooggel. in het licht gegeven (*), toen hij van het laatste werk van van kampen, het Iste Deel dezer Levens, gewaagde; en wat van dat eerste Deel, met zoo veel regt, gezegd wordt, is niet minder op het tweede toepasselijk, hetwelk, door de bekwame hand van den Heer veegens voltooid, met het eerste, een waardig gedenkstuk is en blijft van van kampen's edele zucht en onbegrensden ijver, om den roem van Nederland te handhaven, en dien van deszelfs verdienstelijke mannen te vermelden en te verheffen. Om de laatste hand op eene waardige wijze aan dit gedenkteeken van van kampen's belezenheid, geschiedkundige kennis, krachtigen stijl en voorbeeldelooze werkzaamheid
te leggen, kon er wel niemand beter dan de Heer veegens optreden. Onder de Levens, door van kampen geheel afgewerkt, en zelfs bij zijn overlijden reeds gedrukt, behooren die van den beroemden Godgeleerde joannes drusius, en van den braven en dapperen Frieschen Stadhouder willem lodewijk van Nassau; dan voor het grootste gedeelte dezes tweeden Deels, dat hij verlangde te wijden aan een' anderen edelen telg uit het Vorstenhuis, aan 't welk Nederland zoo dure verpligting heeft, namelijk aan joan maurits van Nassau, had hij, na het raadplegen van een aantal bronnen, slechts gedeeltelijk de vruchten zijner onderzoekingen op het papier gebragt; en het is naar dat onafgewerkt fragment, dat de Heer veegens, eenmaal de taak op zich genomen hebbende, besloot, deze levensbeschrijving van den beginne af, doch voor het overige naar zijne eigene inzigten, te bewerken; hebbende hij echter daarbij gebruik gemaakt van hetgeen van kampen daarover had nagelaten, ten einde zoo weinig mogelijk van zijn handschrift te laten verloren gaan. Zietdaar, Landgenooten! het nog overig zijnde van de geschiedkundige nalatenschap van uwen van kampen; op dezelve staat ook onmiskenbaar den stempel gedrukt van

{==522==} {>>pagina-aanduiding<<}
waarheids- en vaderlandsliefde en van belangstelling in den roem van Nederland.
De eerste levensbeschrijving, die wij hier aantreffen, van joannes drusius, doet ons den man kennen, aan wien, naast scaliger, de opkomst en bloei der Oostersche Letterkunde in Holland zoo veel verpligt was, van wiens bezadigdheid en onbekrompene denkwijze, bij zoo vele kerkelijke twisten van dien tijd, maar tevens van wiens geleerdheid en taalkennis, wij hier de belangrijkste berigten vinden opgeteekend, die ons, met één woord, den man afschilderen, die, bij veel tegenstand en niet minder miskenning en laster, steeds toonde ‘een Christen, een vriend der waarheid te zijn, die door schrijven nut zocht te stichten en om nuttig te zijn de pen voerde.’ De jaarwedde, welke men te Leyden hem gaf, niet toereikende zijnde voor zijne tijdelijke omstandigheden, hoezeer willem I aan Curatoren der Hoogeschool schreef, dat zij zulk een man niet moesten laten ontsnappen, (voorbeeld voor Vorsten, om steeds belang te stellen in mannen, die de eer van Wetenschappen en Letteren en daardoor den roem des Lands kunnen handhaven) deed hem besluiten, het beroep tot Hoogleeraar in de Hebreeuwsche taal naar Franeker in 1585 aan te nemen. Men weet, dat men ook op hem het oog had, om den Bijbel op nieuw in het Nederduitsch over te zetten, maar dat partijzucht, na den dood van marnix, die hem hierover reeds had geschreven, zulks verhinderde; hoewel de Algemeene Staten hem de belangrijke taak opdroegen, om aanteekeningen te maken op de moeijelijkste plaatsen van het Oude Testament. Het verlies van zijnen zoon ondermijnde, op de folterendste wijze, zijne gezondheid en levenskrachten, en hij stierf in den jare 1616, ten grave dalende met de getuigenis, dat hij in die moeijelijke tijden, wegens zijn zacht gemoed, niet genoeg bemind en
gezien was. Zijn zoon zou een wonder van geleerdheid zijn geweest, hadde hij langer geleefd. Eigenaardig zegt de Heer collot d'escury, zoo als Ref. vindt aangeteekend, van dezen, dat men hem een wonderkind noemen kon, aan hetwelk baillet eene plaats onder zijne Enfans célèbres had behooren te geven. - Over geheel dit leven ligt dezelfde warmte en edele verheffing van stijl en toon, die in van kampen's schriften steeds doorstraalt. Meester was hij vooral in de opstellen, die tot inleiding voor het leven van Helden, Staatsmannen of Ge-
{==523==} {>>pagina-aanduiding<<}
leerden moesten dienen; zoo is het ook hier: uit den schat zijner kennis somt hij hier eerst eene reeks van mannen op, die in het staats- en krijgswezen, in letteren en wetenschappen hebben uitgemunt, en stemt en ontvlamt reeds bij voorraad het gevoel, om, op het schitterende tooneel, waarop hij den lezer plaatst, den man te leeren kennen, die zijne geschied- of letterkundige pen teekenen zal. Telkenreize wil het van kampen, dat de paarlen, die in de kroon van Neêrlands letter-, geschiedkundigen en vaderlandschen roem blinken, zullen uitkomen en derzelver waarde erkend en bewonderd worden. Men leze slechts de inleiding voor dit leven; en wie vroeger levensberigten, ‘niet alleen van mannen van den degen of den tabberd, of zeevaarders en zeehelden,’ las, zal voorzeker iets meer van den verdienstelijken, maar te weinig bekenden Geleerde, drusius, wenschen te vernemen.
Zoo is het ook met de levensschets van willem lodewijk van Nassau, Stadhouder van Friesland en Groningen. Ook hier is de inleiding meesterlijk. Van kampen opent ons hier weder eene schouwplaats van helden, die het grootsche gebouw der Nederlandsche Republiek, waarvan willem I de grondslagen had gelegd, ‘ter tinne toe optrokken en met stevige bolwerken bevestigden,’ om ons eindelijk met willem lodewijk, als Staatsman, als bevrediger van het onder hem uiterst woelige Friesland en grootendeels Spaanschgezinde Groningen, bekend te doen worden; om ons den man voor te stellen, die de achting en dankbaarheid van het nageslacht verdient, en die in de treurige Godsdienstgeschillen, waaromtrent hij veel meer kunde dan maurits bezat, eene veel edeler rol dan deze speelde. Alwat merkwaardigs van den held kan gezegd worden, op wien, in weerwil der vele burgerlijke onlusten, die als zoo vele stormen zijne levenshulk schokten, toepasselijk is hetgeen, waarop zich pericles beroemde, toen men zijne zegevierende veldtogten opsomde: Prijst mij daarom niet, maar prijst mij, omdat geen burger immer om mij een rouwkleed heeft aangetrokken, vinden wij hier aangeteekend, en wij zien hem geheel geplaatst in den tijd en op het tooneel, waarin hij leefde en handelde, in welke bedrijven dan ook het karakter van dezen uitmuntenden Veldheer en Staatsman op de schitterendste wijze uitkomt, en wien het tot eeuwige eere verstrekt, dat hij de maatregelen van

{==524==} {>>pagina-aanduiding<<}
maurits en zijne partij tegen de drie gevangene Heeren wraakte, en zijnen neef tot zachtheid en gematigdheid ried. Van kampen schijnt in deze Levensschets meer bepaald terug te komen op hetgeen hij in zijne Vaderlandsche Karakterkunde, Iste D. bl. 493, aanmerkt betrekkelijk de nieuwe krijgskunde, die willem lodewijk het eerst had in gebruik gebragt, en die maurits, op zijn voorbeeld, in grootere volmaaktheid oefende: hij zegt daar, dit van wagenaar ontleenende, dat het hem onbekend is, op welk gezag wagenaar zulks doet; hier spreekt hij er nu meer stellig van, door te zeggen: ‘Wij kunnen echter niet voorbij op te merken, dat hij eigenlijk de eerste was, die de krijgskunst der beroemde Ouden weder in het leven deed komen;’ en verder: ‘Dus was hij inderdaad de voorlooper en leermeester van maurits in die krijgskunst, welke het bedreigde vaderland uit de handen van Spanje redde.’ Hoe het zij, deze waardige telg van het Nassausche Huis is hier met fiksche trekken afgemaald, en zijne vaderlands- en vrijheidsliefde en afkeer van tweedragt en onverdraagzaamheid in het edelste licht gesteld.
De derde Levensschets is die van joan maurits van Nassau-Siegen, gezegd de Amerikaan; ‘de man, die zich onsterfelijk en roem heeft waardig gemaakt door de wijze waarop hij de Nederlandsche kolonie in Brazilië bestuurde, als Nederlandsch Veldoverste voor de onafhankelijkheid van het Gemeenebest streed, en het nabijgelegen Kleef beweldadigde.’ Hoogstlezenswaardig is alles, wat in de Voorrede door den Heer veegens omtrent de bronnen berigt wordt, waaruit van kampen geput heeft, om het leven van dezen beminnelijken Nassauer in het Nederduitsch te beschrijven, en welke levensschets wij volmondig zeggen, dat door den Heer veegens op eene loffelijke wijze is voltooid. Van het groot aantal Schrijvers, ook door hem geraadpleegd, wordt aan den voet der bladzijden opgave gedaan; welke vermelding dan mede het bewijs oplevert, dat veegens niets verzuimd heeft, om dit zoo rijk en merkwaardig leven in al deszelfs bijzonderheden te schetsen. Het geheel is zeer belangrijk, en, voor zoo veel wij de aangehaalde Schrijvers hebben kunnen nagaan, draagt het stuk de blijken van een gezet onderzoek en zeer naauwkeurige nasporing, waardoor het als een wezenlijk geschenk voor de Geschiedenis is aan te merken. Het stuk beslaat bijna twee derden van den bun-
{==525==} {>>pagina-aanduiding<<}
del, en ook deze gift des Afgestorvenen vult in de verzameling van levensbeschrijvingen waardiglijk eene gaping aan, waarvoor de beminnaars der Vaderlandsche Geschiedenis den Heere veegens niet genoeg kunnen dankbaar zijn. Om hier nog een paar trekken van het karakter van joan maurits bij te voegen, nemen wij, wat zijn levensbeschrijver van hem zegt: ‘Zijn kenmerkende trek als Veldoverste was behoedzaamheid; maar als het nood deed, schroomde hij van zijne vroege jeugd tot
zijnen hoogen ouderdom nooit, om zich voor ons vaderland, dat hij als het zijne beschouwde, te midden van den kogelregen te wagen. Hij had in de kracht zijner jaren eene vaste, mannelijke houding en een fraai innemend gelaat, waarop achtbaarheid, door goedhartigheid en vriendelijkheid getemperd, te lezen stond. Al zijne tijdgenooten roemen de geestigheid en levendigheid zijner gesprekken, en er is geen, die niet met lof van zijn karakter spreekt. Zijne gematigde denkwijze en liefde tot vrede en eendragt maakten hem tot een bevredigend en verzoenend Staatsman uitstekend geschikt, doch verleidden hem wel eens tot te groote plooibaarheid en inschikkelijkheid. Hij was anders wars van buitensporigheden en rein van zeden.’ Hem waardig is dan ook hetgeen wij bij vondel op zijne afbeelding lezen, en hetwelk Ref. hier gedeeltelijk laat volgen:

Omschaduwt maurits niet met wapens van zijn vadren 
En heerschappyen, een vergankelijcke pracht, 
Maer met de deughden, die in eenen helt vergadren 
Tot onderstant en rust van 't menschelijk geslacht 
In bei de weerelden. - 


Zoo zeer de Fransche Prefect in 1811 het praalgraf van joan maurits in Bergendaal, bij Kleef, liet herstellen en een nieuw lofschrift op den daarbij geplaatsten gedenksteen deed beitelen, en daardoor toonde eerbied voor de nagedachtenis van groote mannen te hebhen, zoo zeer toont de Duitscher belang te stellen in de levensschets van dezen Veldoverste en Staatsman, daar wij in den Meszkatalog, Ostern 1841, onder de ‘Werke, welche künftig erscheinen sollen,’ eene vertaling van dezelve vinden aangekondigd: N.g. van kampen, Johann Moritz von Nassau, genannt der Amerikaner, eine Biographie. Nach d. Holländ. bearb. u. aus den besten Quellen berichtigt u. verm. von l. trosz,

{==526==} {>>pagina-aanduiding<<}
8. Siegen, friederich. Mogten zoo steeds meer de verdiensten der Nederlanders bij den buitenlander bekend worden! Dan voorzeker wierd niet minder de wensch van van kampen vervuld, dien hij bij zijn leven zoo dikwijls uitte, daar hij voor de verbreiding van hunnen roem en de vermelding hunner waarlijk grootsche daden met eene edele fierheid bezield was.
Wij voegen, vóór wij eindigen, hier nog een enkel woord bij. Ten volle zijn wij overtuigd van hetgeen de Heer veegens in zijne Voorrede zegt, dat van kampen zelf hem als den voortzetter van zijnen arbeid niet zou hebben versmaad. Levert hij hier eene proeve, hoe hij, bij het bezit van goede bronnen en bescheiden, het voetspoor des edelen mans volgen kan; mogt hij dan zich opgewekt gevoelen, om, zoo zeer van den geest van van kampen doordrongen. met zijne wijze van zien, oordeelen en schrijven bekend, zijne voetstappen te drukken, door nog de levens van menigen minder bekenden Held, Staatsman of Geleerde te beschrijven, en hen, op het ware standpunt van hunnen tijd geplaatst, in verband met de omstandigheden, waarin de zoodanigen leefden, af te schilderen! Hij zoude hierdoor, buiten twijfel, den roem des Vaderlands verhoogen, en niet minder de volledigheid onzer Geschiedenis vermeerderen.
Wij sluiten, gelijk wij begonnen, ons verslag met de woorden van den Hoogleeraar muller uit de genoemde Levensschets van van kampen: ‘Er was geen Schrijver van onze dagen, die het gebied der wetenschappen voor een' ieder meer toegankelijk wist te maken zonder tot oppervlakkigheid te vervallen; geen, die onder alle standen en in alle leeftijden meer lezers telde, en zijne talenten aan meer verschillende, altoos edele onderwerpen toewijdde; geen, die, bij zijne groote werkzaamheid, als door een zedelijk instinct, zijne pen meer zuiver hield van alwat onedel is; ja ik zeg niet te veel, wanneer ik beweer, dat hij in zijnen besten tijd een lievelingsschrijver van onze natie heeten mogt.’





De St. Elizabeths Nacht, Ao. 1421. Dichtstuk, in drie Zangen, door Reyer Hendrik van Someren, Ridder der Orde van den Nederlandschen Leeuw, Correspondent van de tweede klasse van het Koninklijk Nederlandsch Insti-
{==527==} {>>pagina-aanduiding<<}
tuut, enz. Te Utrecht, bij L.E. Bosch en Zoon. 1841. In gr. 8vo. VIII en 116 bl. f 3 - :

De uitgave van dit dichtstuk heeft een weldadig doel; de dichttrant van den Heer van someren is genoeg bekend, en dus kan de taak van Rec. hier gemakkelijker zijn, dan anders het geval ligt ware geweest. Men kan aan den Dichter eene zekere gemakkelijkheid niet ontzeggen; hij is gewoon verzen te maken, en dat geeft hem in het werktuigelijke der kunst veel voor boven anderen. Eene zekere poëtische dictie, gelijk die in beschrijvende gedichten veel voorkomt, heeft hij ook goed in zijne magt, en zoo laten zijne verzen zich meestal vloeijend lezen. Maar voor het overige zou er op het plan van het geheele stuk vrij wat aan te merken zijn. Eigenlijk staat ieder zang bijna op zichzelve, behalve dat in den derden zang de geschiedenis van ada en floris en hun kind beatrix wordt ten einde gebragt. Anders is eigenlijk met andere woorden driemalen hetzelfde behandeld. Dit geeft aan het geheel iets gerekts en eentoonigs. Misschien doet de herinnering van een dichtstuk van tollens, dat een soortgelijk onderwerp bezingt, aan het vers van den Heer van someren ook geen goed. Zijne poëzij mist den eigenlijken gang en gloed; het is alles te breed, en heeft daardoor geen kracht. Welke bladzijde men opslaat, men vindt daarvan overal blijken. Men zie tot een voorbeeld eens bl. 15 en 16, hoeveel woorden en halve regels daar eigenlijk overtollig zijn. Flaauw is reeds:

Niet vreemd dus, dat in 't rond van Floris en zijn ga 
Elkeen met achting sprak, en 't zalig paar weldra 
Elks warmen wensch ontving. 


Maar hoe noodeloos breed is het volgende:

toen 't eerst hun echtkrans bloeide 
En 't vrouwlijk spruitje ontlook, dat welig daarop groeide. 


Overtollig en stoplap is: (de volle bron)

Die 't lot niet stoppen kon 
bij 't staren op zijn bloesem. 


In het geheel niet fraai:

met lodderige lonken 
Vertroosten bij 't gemis en steeds zijn liefde ontvonken, 



{==528==} {>>pagina-aanduiding<<}

zoo min als:

'k Beveel u, o mijn waarde, 
Aan Hem, die 't spruitje ons schonk en ons zoo zalig paarde! 


Doch op deze wijze zou Rec. komen tot datgene, wat hij vooral om het doel thans niet opzettelijk wilde: het dichtstuk aan eene billijke, maar strenge kritiek toetsen. Liever wil hij de verzekering geven, dat er goede plaatsen in het vers en niet weinig belangrijke zaken in de aanteekeningen op dit dichtstuk te vinden zijn. De Heer van someren heeft zich ter opsporing van geschiedkundige en plaatselijke bijzonderheden niet weinig moeite gegeven, en de omstandigheden van den Elizabethsvloed, de vreeselijke verwoestingen, daardoor te weeg gebragt, en wat de plaatsbeschrijving van den Grooten Waard belangrijks mogt hebben, met naauwkeurigheid onderzocht. In zijne aanteekeningen is daardoor ook veel wetenswaardigs te vinden, en de kaart, door hem naar eene oude geteekende kaart geleverd, geeft daaraan eene nieuwe belangrijkheid.
Er is dus, buiten het hoofddoel, in dit boekdeel genoeg te vinden, wat tot het aankoopen uitlokken kan. Het poëtische gedeelte staat althans op gelijken trap met de overige poëzij van den Dichter, die zichzelven wel niet onder onze eerste Dichters zal rangschikken. Het historische en plaatsbeschrijvende verdient de opmerkzaamheid van den liefhebber der oudheid; de uitvoering, wat druk en papier betreft, is zeer goed; ook de plaat is niet kwalijk uitgevallen, en de kaart eene belangrijke bijdrage. Rec. hoopt dus, dat de belangen van de kerk te Kralingen, voor welke de opbrengst van dit werk bestemd is, door de uitgave rijkelijk mogen bevorderd worden, en dat een ruim debiet het weldadige doel van den Dichter en Schrijver gelukkig doe bereiken.


De vrije Steenhouwers. Een Roman voor Vrijmetselaars en geene Vrijmetselaars. Naar het Hoogduitsch. Te Amsterdam, bij J.C. van Kesteren. 1841. In gr. 8vo. 250 bl. f 2-40.

Deze Roman van een zich niet genoemd hebbend Duitsch Schrijver was de eer der vertaling door den Heer j. de

{==529==} {>>pagina-aanduiding<<}
q(uack) niet onwaardig. Immers de verdichte geschiedenis, als Roman beschouwd, boeit de aandacht. Verwikkeling, ontknooping, karakter- en zedenschildering zijn natuurlijk, levendig, krachtig en getrouw. De strekking is heilzaam, de stijl over 't geheel schilderachtig en treffend. Men vindt zich verplaatst in het tijdperk, hetwelk de Kerkhervorming onmiddellijk voorafging, en aan het einde zelfs in den tijd, toen het licht, door die aangevangene hervorming ontstoken, zich langzamerhand begon te verspreiden. De Jezuiten waren steeds de listigste en bitterste vijanden van Kerkhervorming en ware verlichting. Dit is mogelijk de reden, dat de tegenwerker van het goede, die den zwakken, doch innerlijke welgezinden ulfried in de zonde trachtte te dompelen, ten einde hem eene walg van het wereldsche te doen krijgen, en hem alzoo eindelijk tot het omhelzen van den kloosterstand over te halen, als een Jezuit wordt afgemaald, ja bl. 240 en elders uitdrukkelijk een Jezuit wordt genoemd. Echter is dit de eenige in het oog vallende en toch niet grove anachronismus. De geschiedenis wordt voorgesteld als gebeurd te zijn vóór en kort na 1517, maar eerst den 22 Sept. 1540 is de orde der Jezuiten door Paus paulus III bekrachtigd. Vóór dien tijd bestond er geene eigenlijke Jezuiten-orde, en zou men niet ligt dezen of genen monnik, gelijk johannes was, hetzij omdat men hem voor een geordend Jezuit erkende, hetzij omdat men hem het karakter van een' Jezuit toeschreef, dien Jezuit hebben genoemd, gelijk de steenhouwers pater johannes (bl. 240) betitelden.
Maar, behalve de waarde van het boek als Roman, heeft het nog eene hoogere beteekenis, waarop de Vertaler doelt aan het einde zijner Voorrede, als hij schrijft: ‘Alleen moeten wij aanmerken, dat het Hoogduitsche woord Steinmetz, in onze taal, als steenhouwer, maar ook als metselaar kan worden overgebragt, en dat wij de voorkeur aan het eerste hebben gegeven. Zij, die in dezen Roman iets meer meenen te vinden, dan anderen, zullen dan ook de bedoeling des Schrijvers beter weten te bevatten.’
Geheel de inkleeding, de ingewevene omstandigheden en gesprekken, de schildering der eigenlijke steenhouwers, arbeidende aan den bouw des onvoltooid geblevenen Doms van Keulen, en daar tegenover de schets van den zinnebeeldigen aard der zedelijke of figuurlijke vrijmetselarij, gelijk die uit

{==530==} {>>pagina-aanduiding<<}
de geheime instellingen der Tempelheeren afkomstig schijnt, door den Schotschen Meester murphy, de zamensmelting dier beide, oorspronkelijk van elkander onderscheidene inrigtingen, zoodat alles zich in ééne, slechts den zedelijken bouw van den tempel der waarheid voortzettende, broederschap oplost; dit alles wijst duidelijk aan, wat de Schrijver aan zijne lezers wil inprenten.


Volksvertellingen, verzameld door Wilhelm Hauff. Naar den vijfden druk uit het Hoogduitsch. II Deelen. Te Amsterdam, bij J. de Boer. 1840. In kl. 8vo. 472 bl. f 4 - :

Door Volksvertellingen verstaan wij zoodanige verhalen, die, van oude dagteekening zijnde, van mond tot mond op het thans levende menschengeslacht zijn overgebragt. Doorgaans verdienen zij de opmerkzaamheid van den beoefenaar van oudheden en geschiedenis, als belangrijke oorkonden, die de wijze van denken, den smaak, de zedelijke en maatschappelijke gesteldheid van den tijd en de plaats, van waar zij afkomstig zijn, met eene treffende waarheid afspiegelen. Dit in aanmerking nemende, kan men veel bijgeloof, veel onbeschaafdheid in Volksvertellingen voorbijzien. Een ander geval is het evenwel, wanneer een schrijver er zich op toelegt, om van de gretigheid, waarmede zulke vertellingen ontvangen worden, gebruik te maken, om eene soort van namaaksel derzelven te vervaaardigen. Wij houden het er voor, dat dit laatste het geval is met de vertellingen, van welke de oorspronkelijke schrijver zich als de verzamelaar voordoet. Dat het werkje in Duitschland den vijfden druk verwierf, strekt den smaak aldaar niet tot eer. Zal het ook onder ons eenen goeden aftrek hebben, dan zal dit meer daardoor veroorzaakt worden, dat het bevattelijk en vermakelijk is voor het aankomende geslacht, dan dat het veel belangrijks en leerzaams bevat. De hoogste lof, dien wij aan deze Volksvertellingen kunnen geven, is van eenen ontkennenden aard, en bestaat in de betuiging, dat wij daarin niets hebben aangetroffen, hetwelk strijdig is met kieschheid van taal en reinheid van zeden.


Ischora, Decebal, het Suttin. Drie Verhalen van J.A. Schütt en N. van Josika. Te Groningen, bij R.J. Schierbeek, Jun. 1841. In gr. 8vo. 253 bl. f 2-25.

Het eerste van deze Verhalen is eene nieuwe bewerking der bekende Legende van den wandelenden Jood ahasverus, die hier wordt voorgesteld als te Jeruzalem ten tijde der

{==531==} {>>pagina-aanduiding<<}
Kruistogten gestorven zijnde, na vooraf christus te hebben leeren gelooven en huldigen. Het tweede in dezen bundel opgenomen stuk is eene proeve van Hongaarsche letterkunde, en is genoemd naar den held des verhaals decebal, eenen Koning der Daciërs ten tijde der oorlogen van dat volk tegen de Romeinen. Het derde en laatste heeft tot opschrift: Het Suttin, zoo als in den Hindostan de plegtige voorbereidselen genoemd worden tot het verbranden van eene Braminen-weduwe, die zich vrijwillig opoffert.
Als voorstelling van den toestand en de denkbeelden der Kruisridders, is het eerste Verhaal niet zonder waarde. - Misschien zijn wij niet genoeg op de hoogte, om de schoonheden van het tweede te kunnen gewaarworden. Van decebal zegt de Vertaler: ‘Zijn val in de strikken van den zinnelijken lust dient slechts ten middel om zijn edel hart te volmaken en zijne voortreffelijke hoedanigheden te luisterrijker aan den dag te brengen.’ Wel is waar decebal was een Koning, en wij weten wel, dat men somtijds diergelijke hooggeplaatste personaadjen als boven de wet verheven beschouwt; maar de wet der zedelijkheid duldt geene uitzondering hoegenaamd, en wij keuren het af, dat de zinnelijke lust hier in zulk een gunstig licht voorgesteld wordt. - Wat het laatste Verhaal betreft, zijn wij het met den Vertaler eens: het is eene aaneenschakeling van groepen vol leven en beweging, naar de natuur geschetst en te zamen een bevallig geheel vormende.
Ofschoon wij, blijkens het aangemerkte, niet alles in deze Verhalen goedkeuren, behooren zij, daar men niet altijd op het voortreffelijkste kan onthaald worden, tot de bruikbare lectuur voor uitspanning.


Merkwaardige Karakters en belangrijke Verhalen uit de Geschiedenis des Vaderlands. Te Haarlem, bij de Erven F. Bohn. In kl. 8vo. VIII en 164 bl. f 1-50.

De Schrijver van dit werkje acht het met volle regt gevaarlijk, ‘de verbeelding van aankomende jongelingen en meisjes te dikwijls in eene geheel denkbeeldige wereld te verplaatsen, en alzoo, ofschoon dan ook met goede bedoelingen, in het jeugdig hart droomen en begoochelingen op te wekken, waaruit men in lateren leeftijd veelal pijnlijk ontwaakt.’ - Vele leesboeken voor de jeugd, ook zulke die niet zelden tot schoolprijzen worden aangewend, hebben, bij al het verdienstelijke, dat zij bezitten, in meerdere of mindere mate deze bedenkelijke strekking, en verplaatsen bovendien, dewijl zij meestal van vreemden bodem zijn overgeplant, de jeugdige lezers op een hun geheel onbekend terrein. Kundige Landgenooten, welke zich verledigen

{==532==} {>>pagina-aanduiding<<}
hunne pen voor de jeugd op te vatten, en haar zoodanige tafereelen uit onze Vaderlandsche Geschiedenis af te malen, die hare belangstelling evenzeer gaande kunnen houden als het vernuftigst uitgedacht verzinsel, verdienen dus, reeds om het doel, lof en aanmoediging. Dubbel komen hun die toe, wanneer zij zich van de opgenomene taak loffelijk kwijten.
Zulks heeft, naar het oordeel van Ref., de verzamelaar der voor ons liggende Karakterschetsen en Verhalen gedaan. Zestien in getal, uit verschillende tijdvakken der Geschiedenis genomen, afwisselend van inhoud, in gepasten stijl, getrouw aan de historische waarheid, versterken zij hier het vertrouwen op de zorgende Voorzienigheid, boezemen elders eerbied voor den moed, de standvastigheid, rondborstigheid en eerlijkheid der Vaderen of van nog levende Landgenooten in, wekken tot navolging der geschetste voorbeelden van menschlievendheid en barmhartigheid op, of leeren, hoe dieren soms, in trouw aan hunne weldoeners of in opofferende zorg voor hun kroost, vele menschen beschamen; terwijl de lezing van dit alles tot uitbreiding van kennis, tot aansporing ter meer gezette beoefening der zoo rijke Vaderlandsche Geschiedenis strekken moet.
Bij het doorloopen van dit werkje bemerkt men weldra, dat de Verzamelaar niet maar algemeen bekende boeken heeft opgeslagen en in verkorten stijl nageschreven, maar dat men hem voor een smaakvol en ervaren Onderzoeker der Geschiedenis te houden heeft. Hij duidt zijnen naam, aan den voet der korte Voorrede, slechts met de letter V. aan; maar waagt Ref. te veel, door te gissen, dat de Heer veegens, die van zijne niet altijd gemakkelijke beroepsbezigheden reeds zoo veel tijd heeft uitgewoekerd, om de taak van den ontslapenen van kampen, in het geven van Levensbeschrijvingen van beroemde Nederlanders, loffelijk voor volwassenen voort te zetten, in dit weluitgevoerd en met zes allerkeurigste platen versierd boekje op nieuw getoond heeft, dat het niet beneden den grondig geletterde is, zijne gaven ook ten nutte van het opkomend geslacht te besteden? Hoe dit zij, de Schrijver vinde zich door algemeenen bijval aangemoedigd, om zijnen Landgenooten van iederen leeftijd - want dit werkje zullen ook volwassenen met genoegen lezen - meer van dezen aard aan te bieden. Aan elk, die Vaderland, Godsvrucht en Deugd bemint, zal zulks hartelijk welkom wezen; terwijl wij het onderhavige geschrift, dat eerst zeer onlangs de pers verlaten heeft, onder anderen ook tot schoolprijs voor de hoogere klassen van leerlingen op onze burgerscholen ernstig aanbevelen.



{==533==} {>>pagina-aanduiding<<}

Boekbeschouwing.

Disputatio Theologico-Exegetica de notione, τοῖς ἔργοις et τῷ ἔργῳ, quae Jesus, in Evangelio Joannis, sibi vindicat, tribuenda, quam - pro gradu Doctoratus - publico ac solemni examini submittit Benjamin Nachenius, Benj. fil., Amstelodamensis. Amstelodami, apud Stokmans et Rijnders. 1841. Form. oct. maj. XII et 111 pag. f 1 - :

De Heer nachenius, kweekeling van het Amsterdamsche Athenaeum, zijne studiën aldaar willende voltooijen, zag zich, volgens de Wet, verpligt tot het schrijven van eene Dissertatie, ten einde daarop aan eene Akademie den Doctoralen graad te bekomen. Hieraan heeft hij loffelijk voldaan, door eene Verhandeling te schrijven over de beteekenis van de woorden τὰ ἔργα en τὸ ἔργον, die jezus, in het Evangelie van joannes, van zichzelven gebruikt, en hierin vele blijken zijner bekwaamheid in de uitlegging van de Schriften des Nieuwen Verbonds aan den dag gelegd. Hij handelt in het Caput prius, het grootste gedeelte zijner Verhandeling, p. 8-78, eerst (p. 8-65) over die plaatsen, waarin τὰ ἔργα, daarna (p 65-78) over die weinige, waarin τὸ ἔργον, voorkomt, en eindelijk in het Caput posterius, p. 79-105, ter opheldering van het vorige, over die, waarin anderen over τὰ ἔργα of ἔργον van jezus spreken, alsmede over die, waarin gesproken wordt van τὸ ἔργον der Apostelen. - Recensent zou liever eerst over τὸ ἔργον, dat jezus zich toeschrijft, en dat slechts op twee plaatsen voorkomt, gehandeld hebben, want hierover is minder verschil; en dan zou hij gezien hebben, of deszelfs betekenis ook op τὰ ἔργα moest toegepast worden. - Hoe dit ook zij, de Schrijver
heeft zich veel moeite gegeven, om te bewijzen, dat onder τὰ ἔργα niet alleen de wonderwerken, maar ook de leer

{==534==} {>>pagina-aanduiding<<}
van jezus moet begrepen worden; en Rec. wil hem gaarne den lof toekennen, dat hij hiertoe alle zijne pogingen aangewend, maar moet tevens verklaren, dat hij hem niet overtuigd heeft, en wil hiertoe, ofschoon niet alles kunnende toetsen, nogtans het volgende in bedenking geven.
Al ware het eens, dat er enkele plaatsen gevonden werden, waar men onder de werken van jezus ook zijne leer en zedelijke daden zou kunnen betrekken; dan doet de vergelijking met andere plaatsen, waar woorden en werken duidelijk onderscheiden worden en tegen elkander overstaan, allen twijfel ophouden, dat onder de laatste alleen de wonderwerken verstaan worden: men zie slechts joan. X:38 en XIV:10, 11. Ook heeft nachenius niet genoeg opgemerkt, dat ἔργον somtijds in het enkelvoud voorkomt, en ten duidelijkste niet anders dan de beteekenis van wonderwerk heeft: men zie joan. VII:21 en X:32, 33. Van de eerste plaats zegt hij wel, (p. 10 in de noot) dat daarover niets behoeft aangeteekend te worden; maar Rec. ziet niet, waarom minder, dan over de laatste, daar zij over dezelfde zaak handelt; en vergelijkt hij beide, dan komt het hem te meer voor, dat nachenius zich vruchtelooze moeite geeft, om aan de laatstgenoemde ook al zulk eene beteekenis op te dringen, dat daaronder tevens de leer zal moeten verstaan worden.
Bij de grootere werken, die jezus, joan. V:20, zegt te zullen doen, wil nachenius niet alleen, ja zelfs niet voornamelijk aan wonderwerken gedacht hebben; doch het onmiddellijk volgende toont dit, meent Rec., wel degelijk aan, waar gesproken wordt van het opwekken uit den dood, dat toen, zoo veel wij weten, nog geen plaats gehad had; terwijl jezus in het verder volgende het toemalige en het toekomstige als in één vergezigt schijnt zamen te vatten: er is dus geen de minste reden, om met nachenius aan het levend maken, vs. 21 en volgg., eenen dubbelen zin te geven, en het zelfs vs. 25 alleen van de geestelijke opwekking (p. 19) op te vatten; geen reden, om te meenen, dat οις θέλει (wie hij wil) zou aanduiden, dat niet allen dat leven zouden deelachtig wor-
{==535==} {>>pagina-aanduiding<<}
den, daar het eenvoudig maar krachtig de volkomene volmagt te kennen geeft, die jezus van den Vader ontvangen had, om zich van dat wondervermogen te bedienen. - Ook joan. XIV:12 hoort men jezus gewagen van grootere werken, dan de zijne, die door zijne aan hem geloovende getuigen zouden verrigt worden; en ook daar wil nachenius (p. 54 et seqq.) weder de leer der Apostelen er onder begrepen hebben; maar hij zal toch niet willen beweren, dat zij grooter Leeraars waren dan hun Meester: zou het daar niet vooral zijn grooter wegens de meerdere uitwerking, die zij in uitgebreider kring door hunne wonderdaden zouden te weeg brengen? - Over de uitlegging van het overige gedeelte der pericopa, joan. V:20 en volgg., bijzonder over het κρίνειν en
κρίσις, vs. 22, alsof dit hier in de beteekenis van condemnare kwame, zou Rec. ook nog al een vriendelijk disputeerwoordje te opponeren hebben, doch waartoe hij nu, vooral daar het de hoofdzaak der Verhandeling niet raakt, geen ruimte durft nemen. - Alleen merkt hij nog op, dat vs. 36, vergeleken met andere straks aangehaalde plaatsen, zoo duidelijk spreekt van zulke daden, die jezus deed tot staving van zijne Goddelijke zending, dat hij niet begrijpt, hoe men daar aan iets anders dan aan wonderwerken denken kan.
De plaats, joan. IX:3, 4, waarover p. 28 et seqq. gehandeld wordt, behoort, strikt genomen, niet tot die, welke hier te pas komen, want het is daar de werken Gods en des genen, die mij gezonden heeft, en dus zoo veel als elders het werk, dat jezus te volbrengen had, en wel in dezen zamenhang de uitoefening der wonderkracht, welke God hem verleende, om zijne Goddelijke zending te staven.
De twee plaatsen, waarin nachenius door τὸ ἔργον te regt het aan jezus opgedragen werk verstaat, zijn joan. IV:34 en XVII:4; maar op de laatste plaats wil hij er ook, per πρόληψιν, het lijden des Zaligmakers onder verstaan hebben: dit komt Rec. niet natuurlijk voor, en niet overeenkomstig met den zamenhang, die veeleer duidelijk

{==536==} {>>pagina-aanduiding<<}
leert, dat jezus zijn leerambt en de vorming zijner Apostelen tot zijne opvolgers bedoelt.
In het laatste Hoofdstuk der Verhandeling spreekt nachenius eerst over de drie plaatsen, waar anderen τὰ ἔργα of ἔργον van jezus vermelden, matth. XI:2, 3, joan. VII:3 en luc. XXIV:19. Doch het is al wederom, meent Rec., ter liefde van deszelfs hypothese, dat de Schrijver op de twee eerste plaatsen de leer van jezus daaronder begrijpen wil; terwijl het op de eerste uit den zamenhang duidelijk is, dat het eigenlijk deszelfs geruchtmakende wonderwerken waren, die joannes de Dooper, het zij voor zichzelven, het zij om anderer wille, deden wenschen, dat jezus eenen beslissenden slag mogt slaan, om zich openlijk voor den Messias te verklaren. - Dergelijken wensch schijnen ook, ter tweeder plaatse, zijne broeders gekoesterd, en Hem daarom naar openlijker schouwplaats gewezen te hebben. - In de derde der aangehaalde plaatsen kan nachenius zelf het naauwelijks ontkennen, en de zamenvoeging ἔργῳ καὶ λόγῳ, ook voorkomende Hand. VII:22, welke plaats hij te regt vergelijkt, zoo als ook Rom. XV:18, die p. 99 aangehaald wordt, bevestigt het ten sterkste, dat door het eerste, hoewel zelfs in singulari collectivo staande, de wonderwerken bedoeld worden.
Niet ongepast heeft nachenius die plaatsen uit lucas tweede boek en uit de Apostolische Brieven vergeleken, waar van τὸ ἔργον der Apostelen gesproken wordt; maar tot bevestiging van deszelfs hoofdmeening schijnen zij weinig toe te brengen. Hand. V:38, 39 behoort hier eigenlijk niet toe, want daar is τὸ ἔργον in den mond van gamaliël de geheele onderneming, de zaak van het Christendom. H. XIII:2, en zoo ook op eenige plaatsen in de Brieven, is het de gansche Apostolische bediening; en als zoodanig zou het in zoo verre overeenkomen met τὸ ἔργον Ιησοῦ, het gansche werk van jezus.
Al meent dus nu Rec. in de opvatting der beteekenis van meergemelde woorden hier en daar van den Schrijver te moeten verschillen, hij neemt echter niets terug van den

{==537==} {>>pagina-aanduiding<<}
boven gegeven' lof, en wenscht hem met zijne aldus vereerend volbragte studiën geluk.





Viertal Leerredenen over onderwerpen, ontleend uit Geschiedenissen des Ouden Verbonds; door H.M.C. van Oosterzee, Pred. te Elkerzee. Te Zierikzee, bij J. van de Velde Olivier. 1841. In gr. 8vo. VI en 94 bl. f 1-10.

Daar de Eerw. van oosterzee zich gedrongen zag, door de uitgave van twee dezer Leerredenen, waarbij hij nu nog twee andere voegde, proeven van zijnen kanselarbeid openbaar te makten, wenschen wij hem geluk, dat hij dit zóó heeft kunnen doen, als het door dit bundeltje geschiedt. Wat er hem toe noopte, achtte hij niet vatbaar voor openbare mededeeling. Maar hij verklaart, in den vooraangestelden bescheiden' en dankbaren brief aan zijnen Vader, dat deze de reden wist en billijkte. Wij kunnen haar niet ramen, en dus ook geene uitspraak doen over het al of niet gepaste van dien stap. Bij de beoordeeling van de stukken zelve, hier het publiek aangeboden, willen wij echter dezen stand der zake niet uit het oog verliezen. De Heer van oosterzee gaf deze Leerredenen nu niet ter perse, omdat hij ze als proefstukken of modellen wilde vertoonen, of omdat hij meende, dat er aan zoodanige lectuur behoefte was; hij hoopt alleen, dat zij, door drang van omstandigheden in het licht verschenen, noch min gunstig van hem getuigen, noch nutteloos zijn zullen. Rec. vond geene reden, om aan de vervulling dezer hope te twijfelen.
De onderwerpen dezer predikatiën zijn belangwekkend; er is goed gebruik van gemaakt ter bevordering van Christelijke levenswijsheid; de geschiedenissen, hier behandeld, zijn beknopt en aanschouwelijk geteekend; de zaken zijn met levendigheid en doorgaans helder voorgesteld; de stijl is slechts enkele keeren wat stroef, over het geheel echter duidelijk en gemakkelijk, kortom onderhoudend,

{==538==} {>>pagina-aanduiding<<}
aangenaam en waardig, en niet vervallende in het gebrek van zoo veel mogelijke versnippering der perioden, dat thans door velen als eene deugd wordt nagestreefd, en waartegen men zich wel meer de uitspraak van een groot meester herinneren mogt: eene redevoering wordt zenuwloos, wanneer zij tot gruis wordt; de toon is liefderijk en ernstig; de meeste taalfouten schijnen aan de correctie te wijten te zijn.
I. handelt, naar gen. IV:3-16, over de bekende geschiedenis van kaïn en abel, die eerst wordt toegelicht en daarna gebruikt, om hetgeen daarin vooral leerzaam is te ontwikkelen. Om er dit gebruik van te maken, doet de Prediker letten: 1. op kaïn, en 2. op gods handelwijze met hem. In kaïn ziet hij het kwaad, in zijnen wasdom, in zijne rijpheid en in zijne vruchten. Ten opzigte van god geeft hij deze opmerkingen: god waarschuwt tegen het kwaad, ziet het kwaad, straft het kwaad, en vergeeft het kwaad.
In II. wordt, naar deut. III:23-27, de wijsheid en liefde van God voorgesteld, als ook dàn kenbaar, wanneer Hij ons ontzegt, hetgeen wij ten hoogste wenschelijk voor ons hadden gerekend. Nadat in het 1ste deel de bede van mozes en het antwoord van god daarop zijn beschouwd, wordt in het 2de het opgegeven onderwerp ontwikkeld, door te wijzen op: a.) Gods wijsheid en liefde in 't algemeen, b.) onze onkunde aangaande ons waar belang, c.) onze ondergeschiktheid aan het algemeene bestuur van God, en d.) het nut, dat de bedoelde teleurstelling hebben kan voor ons verstand en hart. In het 3de deel wordt de rede besloten met een woord van vermaning en besturing tot bescheidenheid, dankbaarheid en wijsheid. - Het verwondert ons, dat er geen gebruik gemaakt is van het belangrijke der bestraffing van mozes met betrekking tot het volk, in zoo verre dit er in zien kon, dat God de verkeerdheid, ook in zijnen eersten dienaar en vertrouweling, niet verschoonde.
III. heeft tot tekst 1 sam. XXIV:6, waar van oosterzee in het berigt, dat david's hart hem sloeg, omdat

{==539==} {>>pagina-aanduiding<<}
hij de slip van saul afgesneden had, de uitdrukking vindt van david's zelfvoldoening bij zijne overwinning op zichzelven. Bij de teekening hiervan in het 1ste deel wordt schoon geschetst, wat het gemoed van david al bewegen en slingeren kon. Maar niet naauwkeurig is de voorstelling bl, 54: ‘Behoedzaam treedt hij toe; hoorbaar klopt hem het hart; hij nadert den slapenden saul, snijdt met zijn zwaard’ enz. In den tekst slaat hem het hart nadat hij het feit volbragt heeft en omdat hij het gedaan heeft. Van oosterzee heeft dan ook niet aangetoond, dat hij juist ziet, wanneer hij in dat kloppen van het hart de beweging der zelfvoldoening bespeurt. Wij gelooven eer, dat hier zeer eenvoudig de uitwerking beschreven wordt der buitengewone spanning van ziel, waarin david zich bevonden had. Waarin deze ook geëindigd ware, zijn hart zoude, na het gelukken van zijn stout bestaan, met ongewone hevigheid geklopt hebben, om het even of zijne daad goed of kwaad geweest ware. En is hier aan zelfvoldoening of beschuldiging te denken, dan zou de vergelijking van 2 sam. XXIV:10 eer aan het laatste dan aan het eerste doen hechten. Zoude het bevreemden moeten, zoo david nog gevreesd hebbe, den Gezalfden des Heeren te nà gekomen te zijn en eenigen smaad te hebben aangedaan? Maar van oosterzee volgde met regt zijne opvatting, en dan is het onderwerp voor het 2de deel daaruit wèl gekozen: zelfoverwinning als de bron van de zaligste zelfvoldoening. Hier wordt voorgesteld: a.) de strijd, dien het kosten moet, zal de mensch de overwinning op zichzelven behalen;
b.) het middel, waardoor hij er toe wordt in staat gesteld; c.) de zalige zelfvoldoening, die de waarde van die overwinning bewijst. Maar c is het minst uiteengezet, en dit was toch de hoofdzaak, waarbij hetgeen nu a. is in eenige bijzonderheden had moeten dienen, om haar te doen uitkomen; dan ware b. uitmuntend te stade gekomen in het 3de deel, hetwelk dient tot zelfbeproeving, aanmoediging, besturing en waarschuwing. Ook zou deze nuttige predikatie veel gewonnen hebben, door helderder in 't licht te stellen, waarom over-
{==540==} {>>pagina-aanduiding<<}
winning van de verleiding tot zonde kan beschouwd worden als overwinning van zichzelven.
IV. spreekt, naar 2 kon. II:1-11, over elia's uitgang uit dit leven, welke 1. naar den tekst wordt voorgesteld, en 2. van deszelfs belangrijke en leerzame zijde beschouwd. Het 1ste deel is zeer gelukkig geslaagd. En het is geene geringe verdienste, een zoo eenvoudig-verheven verhaal aldus te bespreken. Het 2de deel, waarin de gebeurtenis wordt beschouwd in betrekking a.) tot elia zelven, b.) tot eliza en 's mans tijdgenooten, en c.) tot ons, had tot meerder nut voor de gemeente kunnen worden aangelegd, wanneer a. en b. beknopter waren geweest of slechts tot overgang of inleiding hadden gediend. Immers, wat onder c. voorkomt, is het eenige, dat regtstreeks de hoorders betreft, en treedt nu te weinig in bijzonderheden. Hoe belangrijk ook de beide opmerkingen zijn, die hier worden op het gemoed gedrukt: geen godsvrucht zonder zalig einde, en: geen zalig einde zonder godsvrucht, zij zweven te zeer in het algemeene, doordien niet genoeg, als ook voor den Christen passende, wordt aanbevolen hetgeen bijzonder de godsvrucht van elia kenmerkte: geloof, moed, ijver.
Ofschoon wij niet als taalzifters optreden, willen wij toch het volgende niet terughouden. Bl. III zal erkentenis wel bekentenis moeten zijn. Bl. 4 staat kostbare voor kostelijke; eene verwarring, die zeer gewoon is, daar men niet onderscheidt, dat kostbaar genoemd wordt, wat veel kost, en kostelijk, hetgeen groote waarde heeft. De Bijbel b.v. is thans geen kostbaar, maar toch het kostelijkste boek. Bl. 17 en elders is eene, ook bij anders keurige schrijvers, niet zeldzame fout in: ontbreken aan iets. Meermalen vonden wij een werkwoord in het enkelvoud gebezigd van twee onderwerpen, als bl. 33 levensloop en aanleg strekte (strekten); bl. 38. daartoe moet (moeten) ons medewerken voor- en tegenspoed, enz. Hoe dikwijls het ook reeds gezegd zij, dat daarstellen noch naar den aard van onze taal, noch naar dien van de Hoogduitsche, kan gezegd worden voor scheppen, tot stand

{==541==} {>>pagina-aanduiding<<}
brengen enz., bl. 36 lezen wij van alles, wat God heeft daargesteld. Bl. 54 eene traan, bl. 62 eene straal, bl. 84 ten taak, en dergelijke vergissingen, rekenen wij van minder belang. Bl. 83 staat, dat elia door god tot zich is genomen, hetgeen zijn moest: dat god elia tot zich heeft genomen. Dat elia tot zich is genomen, heeft geen' zin. Eene enkele stroeve zinsnede is die welke bl. 27 voorkomt: ‘Jehova, die niet dit door bestraffende toespraak treden in Diens regten, maar eenvoudig in 's volks behoeften te voorzien, aan Israëls leidsman bevolen had.’
Wij vertrouwen, dat de ons onbekende Prediker, die in deze Leerredenen zoo veel talent aan den dag legt, onze aanmerkingen niet voor vitterij zal houden, en dat hij gaarne den raad van muretus zal aannemen:

Si quis te objurget, male cum quid feceris, illi 
Gratiam habe, et ne iterum queat objurgare, caveto! 


Hij ga voort zoo veel vlijt aan zijne leerredenen te besteden, als waarvan deze de getuigenis met zich dragen! Dan zal hij in beperkter of, gelijk wij wenschen, ook nog eens in ruimer kring de gaven, welke hij ontvangen heeft, regt nuttig besteden.





Godsdienstig Leesboek. Onderwijs in de Bijbelsche Geschiedenis en in de Christelijke Godsdienstleer; bijzonder ten gebruike bij de Vraagboekjes van L. Egeling. Te Dordrecht, bij H. Lagerwey. 1840. In gr. 8vo. 226 bl. f 2 - :

Sedert lang bekend zijn de zoogenaamde Vraagboekjes van wijlen den Predikant egeling; bekend is ook de lijvige Commentarius derzelven van denzelfden Schrijver, onder den titel van den weg der zaligheid. Tusschen deze beide houdt het bovenstaande werk van eenen ongenoemden, die zich onder het Voorberigt G. teekent, het midden, zonder echter eene verkorting van gemelden Com-
{==542==} {>>pagina-aanduiding<<}
mentarius te zijn. Met zeer kleine wijzigingen volgt het, naar stof en vorm, den inhoud van het verkort Vraagboekje, en is ook in de ontwikkeling van zaken niet aanmerkelijk verschillend. Wie zich dus met de voorstellingswijze, bewijzen en bewijsvoering van egeling in alles vereenigen kan, die zal dit ook met den inhoud van dit werk wel kunnen, en het dan met vrucht aan zijne onderwijzelingen kunnen in handen geven. Wie dit niet kan, gelijk het met Ref. het geval is, hoe veel goeds hij er ook in vinde, die zou, bij eene openlijke beoordeeling, moeten beginnen met eene recensie van de Vraagboekjes van egeling, en dan deszelfs tegenwoordigen Commentator daarmede stuk voor stuk moeten vergelijken; maar tot het eerste vindt Ref. zich, ten opzigte van een reeds vele jaren bestaan hebbend leerboekje, niet geroepen; en hierdoor vervalt ook, naar zijn inzien, grootendeels de noodzakelijkheid van het laatste; of zoo hij zich met eene doelmatige vergelijking en beoordeeling van het een en ander zou inlaten, dan zou hij tot eene uitvoerigheid moeten komen, die voor dit Tijdschrift niet geschikt is, maar die hij, voor zoo veel men het noodig mogt vinden, aan opzettelijke Godgeleerde Tijdschriften meent te moeten overlaten. Voor de genen, die de Egelingsche manier en denkwijze volgen, moge het (dit geeft hij gaarne toe) eene bruikbaarder en minder kostbare handleiding zijn, dan het boven aangehaalde groote werk; maar voor de
populaire Godsdienstleer en de Catechetiek, naar de hoogte der vorderingen des tijds, ziet hij niet, dat er eene nieuwe aanwinst door gedaan is.


De Bergen. Christelijke Natuurbeschouwingen tot verheffing des harten. Naar het Hoogduitsch van J.H. Daub. Te Amsterdam, bij J.D. Sijbrandi. 1840. In gr. 8vo. VIII, 213 bl. f 2-25.

Wie den Sterrenhemel van denzelfden Schrijver met genoegen heeft gelezen, die zal hier, verbeelden wij ons,

{==543==} {>>pagina-aanduiding<<}
vooral geen minder voedsel voor zijn hart en zijne verbeelding vinden. De titel moge eenigzins minder beloven, hij heeft dit boven genen vooruit, dat hij minder dubbelzinnig is, en bovendien door den aard van het voorgaande werkje verklaard wordt. Het eerste stukje in dezen bundel is in zoo verre zeer geschikt, om tot inleiding van het geheel te dienen, als het de woorden van Psalm CXXI, Ik heffe mijne oogen op tot de bergen, tot opschrift hebbende, terstond het godsdienstig standpunt aanwijst, vanwaar deze bergbeschouwing uitgaat, schoon het, voor het overige, minder als captatio benevolentiae, om de verwachting eenigzins hoog te spannen, kan beschouwd worden, dan wel den regel volgt, dat men vlam uit den rook, geene rook uit de vlam moet doen voortkomen. Althans ons behaagde het niet zoo zeer, als vele volgende.
Het is inderdaad een regt aardig boekje - geene stichtelijke lectuur, zoo als men die veelal vindt, eentoonig, droog, bijna niet anders dan bij hoofdstukken te lezen - ook geene romantische inkleeding, die al ligt schraal uitvalt of van lafheid niet is vrij te pleiten - even min natuurbeschouwing, zoo als men die, van de oudste tot de nieuwste, bij honderd Schrijvers bijna in gelijken trant kan lezen - maar aangename verhalen en beschrijvingen van hetgeen de man meestal zelf gezien en bijgewoond heeft, met stichtelijke aanmerkingen doormengd of tot een stichtelijk doel aangewend, en wel op eene wijze, dat menschen van zeer verschillende denkwijze het in hunnen geest opvatten en tot opbouwing in het geloof en de liefde kunnen aanwenden.
Bij menigen reisbeschrijver vindt men die kennis der schoonheden en merkwaardigheden, vooral van Duitschlands belangrijkste gebergten, niet, welke hier op eene bevallige wijze, onder allerlei afwisseling, wordt ten toon gespreid; terwijl men daar voedsel voor het hart, zoo uit deze beschouwingen, als uit allerlei ontmoetingen met menschen getrokken, veelal mist. Het is een regt lieve verteller, die Mijnheer daub, ons op zijne wandelreizen, onder zijne vrienden, en dan eens weer in zijne uitstapjes

{==544==} {>>pagina-aanduiding<<}
naar vreemde oorden, door correspondentie of lectuur, op eene aangename wijze medevoerende, altijd in de atmospheer van een' vromen zin, zonder ons met onophoudelijk zedepreken te overladen.
Het is wel niet alles even belangrijk en even zuiver. Hij speelt wel eens een weinig te veel met woorden en begrippen. Hij herhaalt ook wel eens tamelijk gelijke ontmoetingen. En de bekwame Vertaler had misschien nog wel iets meer kunnen uitlaten en veranderen. Maar dit gaat niet zoo ver, dat het den gewonen lezer, die niet leest om te beoordeelen, zwaar zal hinderen. Als men iets van een' Duitscher leest, is het honderd tegen één, dat men zulke struikelblokjes ontmoet. Nog eens, het is een regt lief, stichtelijk en toch niet al te stichtelijk boekje, daar wij maar geene uittreksels van zullen geven, deels omdat wij met de keus verlegen zijn, deels omdat wij vertrouwen, dat zij, in wier smaak zulke lectuur valt, hetzelve zullen lezen. Het doe hun aan hart en geeste wèl!





Proeve van Onderzoek omtrent het Armwezen in ons Vaderland, en naar de meest doeltreffende middelen, die verder, ter verbetering van het lot der Armen, zouden kunnen aangewend worden. Door G. Luttenberg, Secretaris der Stad Zwolle, enz. Te Zwolle, bij W.E.J. Tjeenk Willink. 1841. In gr. 8vo. XVIII en 142 bl. f 1-80.

In het Voorberigt oppert de Schrijver het denkbeeld, dat onderscheidene der door hem voorgedragene stellingen en middelen aan bedenkingen onderhevig zullen bevonden worden: ‘Alleen dit hoop en meen ik billijk te mogen verwachten, dat men zijne aanmerkingen met bescheidenheid en onpartijdigheid zal voordragen, en dat men de recensiën door de naamteekening gelieve te doen verzeld gaan; wanneer ik misschien zoude kunnen opgewekt worden, indien het pas gaf, of rondborstig mijne dwaling te erkennen, of nadere inlichtingen mede te dee-
{==545==} {>>pagina-aanduiding<<}
len.’ De tegenwoordige aankondiging is van geene naamteekening verzeld, en dit (het regt tot dien eisch daarlatende) strekke den Heere luttenberg al aanstonds ten bewijze, dat er bij ons geene bedenkingen, aangaande de door hem voorgedragene stellingen en middelen zijn opgerezen, die wij van genoegzaam gewigt keurden, om aan zijne nadere overweging te onderwerpen; ook gelooven wij niet, dat er, op goede en hechte grondslagen, aanmerkingen van eenig belang tegen dit geschrift zullen in het midden gebragt worden.
Het belangrijk onderwerp wordt beknopt maar ook tevens volledig behandeld. Zich niet toegevende aan redeneringen of theoretische bespiegelingen, legt de Schrijver twee staten ten grondslag, als Bijlagen achter zijnen arbeid opgenomen, loopende van de jaren 1817 tot 1838, en getrokken uit de jaarstaten, die, van Gouvernementswege, omtrent den toestand van het Armwezen, aan de Staten-Generaal worden medegedeeld. Hierdoor rust zijn betoog op waarheid, en hij stelt die, met onpartijdigheid bij de vermelding der nadeelige of voordeelige zijden, in een helder licht. Bij het voorslaan van middelen tot verbetering bewandelt hij zijnen moeijelijken weg met alle bescheidenheid; daarbij eene kennis van zaken aan den dag leggende, die ten bewijze strekt, dat hij geheel meester is van het onderwerp, dat hij wilde behandelen.
Wij hebben daar eenige voortreffelijke eigenschappen opgenoemd, die het werk van den Heer luttenberg kenmerken; wilden wij in die beschouwing verder voortgaan, wij zouden dan aldra in den toon der lofrede vervallen, en dit zou de bescheiden Schrijver, die het nuttige alleen bedoelt, welligt minder welgevallig wezen. Veel liever willen wij onze Lezers en allen, die in het lot der behoeftigen belang stellen, eenig verslag geven van den rijken voorraad van onderwerpen, die de kundige Schrijver, in een zoo kort bestek, ter beschouwing, overweging en behartiging aanbiedt.
Hoogstgewigtig is het beginsel, waarvan de waardige Schrijver uitgaat. Hetzelve komt hoofdzakelijk hierop ne-
{==546==} {>>pagina-aanduiding<<}
der: eene ware en duurzame verbetering van het Armwezen is voornamelijk te wachten van eene betere zedelijke en godsdienstige opvoeding van de behoeftige volksklasse. Op die wijze zich op een zedelijk, godsdienstig en Christelijk standpunt plaatsende, gaan zijne beschouwingen van daar uit en keeren ook weder daartoe terug, en daar hij met mozes voorspelling: De arme zal niet ophouden uit het midden des lands, zijne Inleiding opent, zoo besluit hij zijn geschrijf met de woorden van Hem, die meer is dan mozes: Voor zoo veel gij dit een van deze mijne minste broeders gedaan hebt, zoo hebt gij dat mij gedaan. Geheel vereenigt Rec. zich met deze wijze van behandeling van het veelomvattend onderwerp. Immers de zorg voor de armen is niet slechts een maatschappelijke, zij is ook een godsdienstige pligt, en, gelijk de Schrijver teregt opmerkt: de verbetering en opbeuring van den stand der behoeftigen is voornamelijk in de zedelijke verheffing der behoeftigen gelegen. Bewegen zich de bemoeijingen, zoo wel tot het verleenen van onderstand, als tot het verminderen en voorkomen der armoede, meer en meer in een zedelijk-godsdienstig element, dan zullen zij ook des te beter doel treffen; want onder de oorzaken, die de armoede doen ontstaan, mogen onzedelijkheid en ongodsdienstigheid wel in de eerste plaats worden opgegeven; en wil men het bestaande kwaad aantasten, dan behoort zulks bij den wortel te geschieden.
Aan dit groot beginsel getrouw, treedt luttenberg, na eene gepaste Inleiding, in een kort onderzoek naar den toestand van het Armwezen in het tijdvak van 1815 tot en met 1838 en de beantwoording der vraag: of de klagten over de toeneming der armoede in ons Vaderland al dan niet gegrond zijn. Hierop onderzoekt hij de voornaamste oorzaken, die op het Armwezen, ten nadeele of voordeelig, gewerkt hebben; onder de eerste opgevende: 1. Toeneming der bevolking. 2. Gebrek aan arbeid. 3. Laagte der arbeidsloonen. 4. Wangedrag. 6. Verwaarloosde opvoeding der jeugd. 6. Kwalijk bestuurde weldadigheid. 7. Slapheid der policie, op sommige plaatsen. Onder de

{==547==} {>>pagina-aanduiding<<}
laatste: 1. Meer algemeene welvaart. 2. Werking der onderscheidene instellingen van weldadigheid. Deze laatste worden in drie rubrieken behandeld, als I. Instellingen van onderstand; II. ter vermindering van het getal der armen; III. ter voorkoming der armoede. De Schrijver spreekt onder I. a. Over de Administratiën der huiszittende armen. b. Genootschappen, welke aan schamele armen onderstand verleenen. c. Vereenigingen, welke gedurende den winter uitdeelingen doen van levensmiddelen en brandstoffen. d. Maatschappijen van Moederlijke weldadigheid. e. Godshuizen. f. Fonds ter aanmoediging en ondersteuning van de gewapende dienst. sub II. a. Over Armen- en Werkscholen. b. Gestichten voor Doofstommen en voor Blinden. c. Werkplaatsen van liefdadigheid. d. Maatschappij van Weldadigheid. e. Genootschap tot zedelijke verbetering der Gevangenen. Sub III. a. Banken van Leening. b. Zieken- en Begrafenisbussen. c. Weduwen- en Weezenfondsen. d. Spaarbanken.
Alsnu volgt de aanwijzing van een twaaftal middelen, die verder zouden kunnen aangewend worden, ter verbetering en opbeuring van den stand der armen: I. Bevordering der zedelijke en godsdienstige verheffing der lagere volksklassen; en deze verder te bewerkstelligen door eene doeltreffende opvoeding van het opkomende geslacht, nader ontwikkeld in een plan tot het daarstellen van Bewaarscholen; Leer-, Werk- en Industriescholen; Scholen voor vrouwelijke handwerken; Teekenscholen, ter aankweeking van bekwame ambachtslieden; en Inrigtingen voor het godsdienstig onderwijs. II. Instelling van Commissiën tot het bezoeken der behoeftigen, ten einde een doeltreffend toezigt te houden op derzelver huisgezinnen en personen. III. Het oprigten van Armenhuizen te platten lande. IV. Verdere bevordering der Zieken- en Begrafenisbussen, der Spaar- en Hulpbanken, der Leesbibliotheken, der Zondagsscholen, enz. V. Daarstelling van vereenigingen van werklieden, ter besparing voor den winter. VI. Voorzieningen in gebrek aan arbeid, ook vooral in den winter. VII. Voorzieningen ten aanzien van de laagte der arbeids-
{==548==} {>>pagina-aanduiding<<}
loonen. VIII. Aanhoudende bevordering van de pogingen der Maatschappij van Weldadigheid. IX. Middelen, meer regtstreeks onder het bereik der Hooge Regering liggende. De Schrijver maakt hierbij gewag: a. Over de toelating van vreemdelingen, die geene middelen van bestaan kunnen aanwijzen. b. Het wijzigen der belasting op de dienstboden. c. Het invoeren eener verordening nopens de toelating en den arbeid van kinderen op de fabrijken. d. De invoering eener policieverordening voor de werklieden en dienstboden. e. De invoering eener policieverordening tegen het zingen en verspreiden van zedelooze liederen. f. Krachtige handhaving der policieverordeningen. X. Het weren der misbruiken, die uit het betalen der arbeidsloonen op den
zaturdagavond voortvloeijen. XI. Het weren der misbruiken, die van de banken van leening gemaakt worden. XII. Het weren van het misbruik van sterken drank.
Het spreek wel vanzelf, dat al de hier opgenoemde onderwerpen in een bestek van 142 bladzijden niet met gelijke uitvoerigheid konden behandeld worden; dan dit was ook minder noodzakelijk, waar, omtrent het algemeen bekende, eene bloote vermelding, ten behoeve der volledigheid, voldoende mogt geacht worden. Ten aanzien van het minder algemeen bekende of het geheel nieuwe kon de zaakkundige Schrijver uitvoeriger zijn, zonder daarom in het wijdloopige te vallen. Bij eene oppervlakkige overweging van dat nieuwe en minder algemeen bekende zal hier of daar welligt eenige bedenking rijzen; dan, bij bedaard nadenken omtrent de zeer bezadigde voordragt des Schrijvers, en het doordringen in zijne ware meening, geest en zin, zal men moeten erkennen, dat er in de aangifte der middelen van herstel niets overdrevens, maar veel bezadigdheid, wijsheid, menschen- en wereldkennis doorstraalt.
Recensent bekent openhartig, dat hij met dit boeksken hoog is ingenomen. Hij wenscht het in handen van Staatsmannen, Arm- en Kerkbesturen, en van een ieder, die, van nabij of van verre, in eenige betrekking staat tot de verzorging van behoeftigen.

{==549==} {>>pagina-aanduiding<<}

In de laatste jaren (de geleverde officiëele staten wijzen zulks uit) is de armoede hier te lande geenszins toegenomen; maar, wordt de betooning van weldadigheid kwalijk bestuurd, - vermeenen Diakoniën en Armeninrigtingen, dat het genoeg is behoeftigen te bedeelen, - dringt men bij de lagere volksklassen niet aan op een arbeidzaam leven, - houdt men de hand niet aan het school- en godsdienstig onderwijs en de zedelijke opvoeding der jeugd, - in één woord, laat men de lagere standen doen en laten, wat aan dezelve goeddunkt; dan zouden er wel eens bange dagen kunnen op handen zijn, en daarom is het tijd om te waken en te arbeiden. Dat waken en arbeiden wordt door de Menschenliefde uitgelokt, door het Vaderland gevorderd, door het Christendom geboden. Gemakkelijk is het vervullen der verpligting in dezen niet, vooral omdat men met allerlei vooroordeelen, onkunde, onbeschaafdheid, zedeloosheid en ongodsdienstigheid heeft te kampen; maar de uitkomst kan niet twijfelachtig zijn. Immers, heeft men, door het bestaande goede, den voortgang des kwaads eenigzins weten te beteugelen, zoo is er alle hoop, dat dit kwade verminderen zal, naar mate men, door onderwijs en opleiding, de lagere standen, overeenkomstig hunne behoeften, meer en meer tracht te beschaven en te verlichten.
Recensent weet, hoe veel er met grond tegen alwat overdreven is kan worden aangemerkt, want ook het beste is voor misbruik vatbaar; maar daar, waar beschaving en verlichting des volks worden bevorderd, overeenkomstig de beginselen van Godsdienst en Christendom, heeft men niet voor overdrijving te vreezen. De boom zelf is goed, en hij kan daarom geene kwade vruchten voortbrengen.
Deze overtuiging, die aan elken vriend en bevorderaar van kennis, waarheid, licht en deugd zoo dierbaar is, wordt door het werkje van den Heer luttenberg bij vernieuwing bevestigd; en daarom wenscht hij het in handen van velen, vooral ter meerdere waardering en hoogschatting van het in ons Vaderland bestaande Lager Onderwijs, die parel aan de kroon van Nederland in de zedelijke wereld en het gebied van waarheid en deugd.






{==550==} {>>pagina-aanduiding<<}

Het Noorden en het Oosten. Reisherinneringen van Mr. J. van 'sGravenweert, Ridder der Orde van den Nederlandschen Leeuw, Staatsraad, Lid van het Koninklijk Nederlandsch Instituut, enz. enz. III Deelen.

(Vervolg en slot van bl. 516.)

Wij kunnen den reiziger moeijelijk op zijnen togt door Syrië en naar Palestina volgen, zonder al te uitvoerig te worden. Korteren of langeren tijd hield hij zich op in eene en andere der voornaamste plaatsen, b.v. Antiochië, Aleppo, waar hij, daartoe uitgenoodigd, dan toch aan ibrahim een bezoek gaf, die hem met de uiterste beleefdheid ontving, en door ernstige waarschuwing tegen de moeijelijkheid, ja het levensgevaar, van de voorgenomene reis naar de ruïnen van Palmyra, die stichting van salomo (*), deed afzien. Te Lattakie (een der oude Laodicea's) gekomen, naderde hij den Libanon, en verzuimt niet, in dit gansche land, waar het pas geeft, de Kruistogten te herinneren, van welke nog volksverhalen en overleveringen bestaan. Over Tripoli en Beyruth, dat verrukkelijk schoon moet liggen, Sidon, dat zoo vele oude herinneringen heeft, en Tyrus, dat ‘Londen der aloudheid,’ ging de reis naar het in de Kruistogten vooral zoo beroemde Ptolemaïs, het in de tijden van bonaparte en weder in deze dagen zoo veel besprokene St. Jean d' Acre. Thans, aan den voet van den Karmel, kwam hij op den klassieken grond der Israëlitische oudheid; en het is hier, bij het bezoek der zoogenaamde grot van elia, dat van 'sgravenweert de denkbeelden over de Profeten uit, welke in dit Tijdschrift (†) reeds door eene andere hand wederlegd zijn geworden op eene wijze, met welke Rec.
het goeddeels eens is. Nog andere plaatsen zijn tot dit onderwerp betrekkelijk, waar de Schrijver over bijbelsche geschiedenis en personen gedachten mededeelt, die wel geene algemeene goedkeuring zullen vinden. Want ofschoon hij met nadruk, zelfs con amore, spreekt over hetgeen door ezechiël (Hoofdst. XXVI-XXVIII) ‘heerlijk, met een' gloed van dichterlijke verwen, met onnavolgbare majesteit, over

{==551==} {>>pagina-aanduiding<<}
Tyrus gezongen en geprofeteerd is,’ steekt daarbij zonderling af, dat, ofschoon de Schrijver erkent, dat de indrukwekkende voorspellingen der Profeten over deze landen meestal treffend zijn vervuld geworden, hij het er nogtans voor houdt, dat ‘het lot der verwoesting, de gewone loop van wereldsche verheffing en vernedering, welke ook na eeuwen aan Londen, Parijs en Petersburg zal te beurt vallen,’ van dien aard is, dat men, ‘om het te voorzien en te voorspellen, geene hoogere aanblazing noodig heeft.’ (D. II. bladz. 295, 298.) Er is meer in het werk, dat van de zijde der averegtsche denkbeelden over den Bijbel geene gegronde aanmerkingen ontgaan zal. Zoo meent de Schrijver (D. III. bladz. 23), dat de Apostelen, den heuvel Golgotha en de plaats van 's Heilands graf kennende, die plaatsen hebben aangebeden, hetgeen ons zeer ongeloofbaar voorkomt; - zoo zegt hij, dat de Apostelen uit Gethsemane gingen, ‘om jezus te verloochenen,’ (ald. bladz. 48) hetgeen alleen van petrus kan gezegd worden, schoon dan nog moeijelijk, dat hij daarom uit den hof naar Jeruzalem ging; - zoo spreekt hij (ald. bladz. 54, 55) van de hemelvaart van jezus, ‘die hem zeer duister blijft,’ op eene wijze, die genoeg te kennen geeft, dat hij haar naauwelijks gelooft. (Ons dunkt deze gebeurtenis vrij wat geloofbaarder, dan dat ter plaatse, waar het opschrift gelezen wordt: Hic de virgine Maria Jesus Christus natus est, de Schrijver ‘aan deze plaats een onvoorwaardelijk geloof hecht;’ ald. bladz. 59); - zoo vergist hij zich, wanneer hij (D. II. bladz. 248) zegt, dat Laodicea volgens de Apostelen noch koud, noch warm was; woorden, die toch door
hem, die (ald. bladz. 161) de Openbaring van johannes voor een ‘Goddelijk voortbrengsel’ houdt, wel als een gezegde van den verheerlijkten Heer zelven zullen erkend worden. Om hem evenwel regt te doen, mogen wij niet verzwijgen, dat hij de plaatsen, waaraan de gewigtigste herinneringen uit het leven van jezus verbonden zijn, met een godsdienstig gevoel bezocht, en er met echt Christelijke geestdrift van spreekt; waarom wij dan ook ten opzigte der, gelijk de Theologen het noemen, minus fundamentalia zijne denkbeelden aan hunne plaats laten.
Des Schrijvers plan was, naar Tantoura, het Nephthoa der H. Schrift, en vandaar over Cesarea en Jaffa te reizen, om van het beroemde Joppe, over Gaza en Hebron, alle plaatsen uit de Bijbelsche geschiedenis overbekend, naar Jeruzalem

{==552==} {>>pagina-aanduiding<<}
te gaan; doch berigten van het uitbreken der pest te Jaffa, en van de waarschijnlijkheid, dat de poorten van Jeruzalem eerlang zouden gesloten, en de reizigers, althans de van Jaffa komenden, niet meer in de stad toegelaten zouden worden, deden hem van besluit veranderen, en over Ramla regtstreeks naar de hoofdstad vertrekken. Wij kunnen ons niet onthouden, hier eene plaats af te schrijven:
‘Nu ontdekt men aan den gezigteinder een' geelkleurigen muur met torens, en alles roept uit in zijne eigene taal: El-Kods! Hagiopolis! Jeruzalem! - Onbeschrijfelijk is de gewaarwording van dat oogenblik; onwillekeurig ontblootte ik mijn hoofd; wat ik sprak of bad, weet ik zelf niet; dit slechts weet ik, dat mijne aandoening ten top was gerezen. - Ik was hier dan aan het hoofddoel van mijn' langen en vermoeijenden togt genaderd; hier was dan de plaats, waar op Moria's top de geloovige abraham, zonder morren, het gevoeligste offer voor het vaderhart aan jehova gebragt had; hier dat Sion, david's burg, waar hij den zetel van Israël gevestigd had; hier praalde op Moria die prachtige tempel van salomo, het middelpunt der aanbidding van den eenigen waarachtigen God, toen het overige heelal in afgodendienst verzonken lag; vanhier werden door eenen nebucadnezar de stammen naar Babel weggevoerd en verspreidden zij zich het eerst over de aarde; hier rees, na zeventigjarige ballingschap, die tweede tempel, door vespasianus vernietigd, om niet weder te herrijzen; hier klonk de stem der Dichters, der Profeten van Israël; hier ruischten de Psalmen van david; hier eindelijk verscheen en leed die messias, wiens bloed op Golgotha stroomde tot verzoening van het menschdom met den vlekkeloozen God, en na wiens verheerlijking noch Moria, noch Garizim de uitgelezene plaatsen der aanbidding, maar geheel onze aardbol een tempel des Allerhoogsten zoude worden. - En dan de vervulling van jezus Godspraken; de pogingen, hier aangewend, om zijne hemelsche leer te vernietigen; de vroomheid eener helena, om
de gewijde plaatsen, door christus lijden geheiligd, te erkennen en te behouden; de woelingen der volken op dit kleine punt; de drift der Saracenen en der Muzelmannen, der saladins en zijner helden, om Moria te bezitten; de godsvrucht der Christen-Ridders en Vorsten, de bloem hunner eeuw, die weelde en rust en vaderland verlieten, om op honderden en duizenden

{==553==} {>>pagina-aanduiding<<}
uren afstands in gebrek en strijd het kruis van den Verlosser na Hem te dragen, te verheerlijken, en de plaats, waar hij gelegd was, te bemagtigen. Tasso en zijn verrukkelijk verlost Jeruzalem; de vroegste oudheid; het rijk van Juda; de Macchabeërs; de nederige jezus en zijne verlossende kruisiging; de verwoesting der stad; de Profeten en de Kruistogten; de herinneringen mijner jeugd, - alles drong zich als in een reusachtig, afwisselend, doch waarachtig tafereel voor mijnen geest op, toen ik zelf die plaatsen naderde, voor den Israëliet en den Christen de gewigtigste van het onmetelijk heelal.’
Gaarne hebben wij deze schoone plaats medegedeeld; en hoe minder wij nu overigens van het bezoek des Heiligen Lands zeggen, des te meer zullen wij onze lezers welligt naar het werk zelf heenlokken. Men zal het zich, ook na de lezing van la martine's reis, niet beklagen. Deze geeft meer zijne eigene denkbeelden, indrukken en gevoelens terug, dan een eigenlijk reisverhaal en plaatsbeschrijving. Waar hij het laatste doet, wordt zijn ‘dichterlijk tafereel,’ even als poujoulat, chateaubriand en anderen, door van 'sgravenweert nog al eens teregt gewezen. Onder de oudere reizigers wordt aan onzen claas de bruyn de meeste lof van naauwkeurigheid, zoo in tekst als in afbeeldingen, gegeven. Met hooge belangstelling las Rec. vooral dit gedeelte der reis; over Jeruzalem; over het heilige graf, waar de godsdienstige toon van den Schrijver ons diep trof; over den Olijfberg; over Bethanië; over Kedrons beek; over Bethlehem, en wat niet al! - Jericho en de Doode Zee moest hij, wegens de toenemende pest, onbezocht laten, en Jeruzalem spoediger, dan anders gewenscht of voorgenomen was, vaarwel zeggen.
Thans ging de reis door het oude Samaria, over Sichem, (het tegenwoordige Naplous) naar Galilea, ‘een voortreffelijk schoon land, bijzonder de vlakte van Esdrelon, tusschen den kleinen Hermon en den hoogen Thabor’, waar zich de herinneringen uit het openbaar leven van jezus opeenhoopen, en om deze ook het onbeduidende Nazareth bezocht werd; en uit deze landstreek naar Damascus, van waar hij in een gezelschap van ruim veertig personen, ter wederkeerige beveiliging tegen mogelijke aanvallen der opstandelingen, naar Baalbek vertrok, en van daar, nadat de Libanon en deszelfs beroemde cederen bezocht waren, naar Beyruth, waar onze

{==554==} {>>pagina-aanduiding<<}
reiziger zich inscheepte naar Smirna, waar hij na eene zeer tegenspoedige reis, en zonder Cyprus, om de quarantaine, en Rhodus, om onwilligheid van den kapitein, te hebben aangedaan, aankwam, en waar hij afscheid nam van den Heer d. testa, die hem als tolk van Konstantinopel af verzeld had. De Schrijver, altijd bij zich hebbende den kamerdienaar, dien hij uit Holland had medegenomen, vertrok met eene Fransche stoomboot naar Griekenland. Te Syra hield hij quarantaine, en stoomde voorts naar den Piréus. Wij behoeven niet te zeggen, hoe belangrijk de herinneringen zijn, die dit gedeelte der reis heeft voor den beminnaar der klassieke oudheid, vooral te Athene, dat middelpunt van de kennis en beschaving van vroegere eeuwen, waar nog zoo vele overblijfselen den blik des reizigers boeijen. De Heer van 'sgravenweert genoot er, ook ten hove, een allerbeleefdst onthaal, hem welligt als beoefenaar der Grieksche letteren, huldiger van bozzaris, en oud medelid eener Commissie van Phil-Hellenen te Amsterdam, in nog ruimer mate, dan gewoonlijk, geschonken. Van de oudere en nieuwere Grieksche geschiedenis wordt weder het noodige gezegd, gelijk ook van den tegenwoordigen toestand van dit jeugdige rijk.
Na eerst Maltha bezocht en bezien te hebben, stak de Heer van 'sgravenweert naar Sicilië over. Dit beroemde eiland werd wederom naauwkeurig bezigtigd; het is ook het laatste, dat met uitvoerigheid beschreven wordt, want van nu af wordt de terugreis in weinige bladzijden afgedaan, en van Napels, waar hij ook vroeger geweest was, het een en ander, van Rome, Turin, Milaan, Florence, Genua, Verona, Tyrol en Duitschland niets gezegd. ‘Alle deze oorden zijn duizende malen door velen beschreven of bezocht.’ Dit is evenwel van de eerstgenoemde plaatsen niet zóó algemeen, of wij hadden er onzen kundigen reiziger gaarne eens over gehoord, even gaarne als over het Oosten, schoon ook daarmede door hedendaagsche reisbeschrijvers niet geheel onbekend gelaten. Over Rome en Italië niet het minst hadden wij, vooral na het hier en daar niet kwade, maar toch veelzijdig oppervlakkige werk van den, gelijk hij hier genoemd wordt, verdienstelijken (*) wap, dit gewenscht, en het zou bijlange geen onaangenaam geschenk zijn, indien van 'sgra-
{==555==} {>>pagina-aanduiding<<}
venweert aan de herinneringen zijner reizen in Italië eens een afzonderlijk boekdeel wilde wijden.
Wij eindigen ons verslag met de aanwijzing van het een en ander, waarop onze aandacht viel, of waarop wij aanmerking meenden te moeten maken.
Onder de reisbeschrijvingen geeft van 's gravenwweert (D. I. bladz. 5) ook op le mestre, gulliver en klaas klim. Het zal toch wel niemand invallen, deze satyrieke schriften, om den vorm, reisbeschrijvingen te noemen.
Hoe holbein's doodendans kan gezegd worden, ‘in zijnen tijd als een wenk voor de magtigen der aarde te zijn daargesteld, als bij gebrek van dagbladen en burgerlijke vrijheid eene waarschuwing der naderende verantwoording na den dood,’ begrijpen wij niet. (Het eerste staat D. I. bladz. 5; het laatste ald. bladz. 14.)
Dat de bemagtiging van het gulden vlies door jason eigenlijk bestond in het overbrengen van den wolhandel naar Griekenland, wordt, met apodictische zekerheid, D. I. bladz. 246 gezegd. Wij achten deze verklaring van het doel van den Argonauten-togt nog zoo zeker niet bewezen.
Misstellingen zijn: dat de Ramadan (Turksche vasten), na gevierd te zijn, voor twaalf maanden ter ruste gaat; D. II. bladz. 99; dit moet elf zijn, want de twaalfde maand is weder de Ramadan; - dat in het midden van het koor der kerk van het H. graf een steen ligt, welke op het middelpunt der aarde zou liggen, en dit alzoo aanwijzen, (D. III. bladz. 30) laten wij nu eens gelden: maar erger is het: ‘Daar dit punt wel reeds vóór de ontdekking van Amerika en Australië zal aangewezen zijn, zal het ook wel onjuist wezen.’ Welk denkbeeld vormt men zich toch wel van het middelpunt der aarde? Onder het schrijven is der pen ook gewis de aanmerking ontsnapt, dat de grond in Denemarken vlas en lijnzaad voortbrengt, (D. I. bladz. 19) en dat don manuel de vilhena, D. III. bladz. 207, Grootmeester van de Portugesche taal genoemd wordt.
De stijl, juist omdat dezelve over het geheel uitmunt, moest niet ontsierd worden door zinsneden, als: ‘Aan het einde dier wandeling, op een bevallig plein, waar ik in een zeer groot en peperduur huis, het hôtel de Petersbourg, woonde, en niets anders bekomen kon, dan de fraaije inwoning; terwijl alle de levensbehoeften bij een' restaurateur moesten worden besteld, heeft de stedelijke erkente-
{==556==} {>>pagina-aanduiding<<}
lijkheid het bronzen standbeeld van den voortreffelijken richelieu opgerigt.’ (D. I. bladz. 240.) ‘Boven deze deur is een reusachtig groote en breede steen, die de deur vormt.’ (D. III. bladz. 202).
Evenmin de zuivere taal door: zich, voor elkander, D. I. bladz. 160; bejegenen, voor ontmoeten, D. II. bladz. 139; gezinningen, ald. bladz. 111; D. III. bladz. 248. Ten gevolge eener verkeerde interpunctie is onzin, D. I. bladz. 76: ‘Het regt wordt uitgesproken in eersten aanleg; door een Lagman in beroep; door een hooger geregtshof,’ waar het eerste (;) na het woord Lagman moest staan en na beroep weggenomen.
Het was geen vitlust, die ons de aanmerkingen ingaf, welke wij maakten. Daartoe schatten wij deze reisbeschrijving te hoog, en betuigen dat van geheeler harte aan den Schrijver, die zich zeer beklaagt over de onverschilligheid en miskenning, hem van der jeugd af in zijn vaderland ten deel gevallen. (D. III. bladz. 302.) Houdt hij zichzelven voor een bewijs, ‘dat onze hedendaagsche regeringen zich slecht verstaan op het vereeren en beloonen van wezenlijke verlichting en groote verdiensten’? (D. II. bladz. 155.) Dat men iets in kwade luim denkt of schrijft, begrijpen wij; maar dat men het, al ware het bij het nalezen der drukproeven, kan laten staan en drukken, begrijpen wij niet.


Nieuwe Werken der Hollandsche Maatschappij van Fraaije Kunsten en Wetenschappen. Iste Deel.

(Vervolg en slot van bl. 520.)

Wij komen tot het derde en grootste stuk in dezen bundel, de met goud bekroonde Verhandeling van Mr. a. bogaers over de uiterlijke Welsprekendheid; eene Verhandeling, waaraan de behaalde zege zeker met het volste regt toekomt. Rec. weet niet, wat hij in dit stuk meer zal bewonderen, den rijkdom van zaken, de grondige kennis van het onderwerp, de groote belezenheid des Schrijvers, of de sierlijkheid en bevalligheid van stijl en voordragt, waardoor een onderwerp, uit den aard der zake dikwijls dor en droog, op eene allerbehagelijkste en boeijende wijze is behandeld. De Heer bogaers, die ons in Jochebed en in heemskerks

{==557==} {>>pagina-aanduiding<<}
Togt naar Gibraltar getoond heeft, dat hij een onzer beste dichters is, bewijst ons hier, dat hij ook keurig proza weet te schrijven, en deelt daarenboven eenen schat van belangrijke opmerkingen mede over een punt, dat iederen beminnaar van letteren en kunst belang inboezemt.
In drie hoofddeelen handelt hij over den aard en het wezen der uiterlijke welsprekendheid, over hare voordeelen, en over de wijze, waarop hare beoefening in ons vaderland het best zou kunnen bevorderd worden.
Rijk en grondig is de inhoud van het eerste punt, over den aard en het wezen der uiterlijke welsprekendheid. Na iets over het spreken in het algemeen gezegd te hebben, gaat hij voort met de behandeling van datgene, wat de uiterlijke welsprekendheid vordert ten aanzien van het hoorbaar en van het zigtbaar spreken. Er wordt dus eerst gesproken over de stem, over de uitspraak der woorden, waarbij vele nuttige wenken en lessen worden gegeven, die, bij de jammerlijke uitspraak onzer taal ook door vele openbare sprekers, van groot belang mogen worden gerekend. Wat hoort men dikwijls dat ondragelijke krin-gen, din-gen, of menSCHen, wenSCHen! Is dat de schuld onzer schoolmeesters, die de kinderen geen letter willen schenken, en die geen denkbeeld schijnen te hebben van de waarheid, dat de geschrevene taal de gesprokene slechts gebrekkig teruggeeft; dat er bij het schrijven somtijds regelen zijn te volgen, waarom de uitspraak zich niet bekommert, en dat het schrift voor sommige klanken geene overeenstemmende teekenen bezit? De Heer bogaers gaat voort, om over het vermogen der stem, afgescheiden van de uitspraak, te spreken, over het versterken en verzwakken, het rijzen en dalen, het versnellen en vertragen, met één woord over de uitdrukking, die wij door de stem aan het gesprokene weten te geven; terwijl de behandeling van dit geheele onderwerp door eene beschouwing van het reciteren van verzen en door eenige slotaanmerkingen wordt besloten. Het spreekt van zelve, dat hier het bekende wordt wedergevonden. Er zijn over dit onderwerp zoo vele boeken reeds geschreven, dat men hier natuurlijk weinig nieuws heeft te wachten. Maar de wijze, waarop alles wordt voorgedragen, heeft zulk eene eigenaardige bekoorlijkheid, dat de lezing ook van het meest bekende blijft boeijen. Niet minder
rijk en vol van nuttige wenken en opmerkingen is het gedeelte van dit eer-
{==558==} {>>pagina-aanduiding<<}
ste hoofdstuk, dat over de gebaren handelt, over de werktuigen der gebarenspraak, over de verschillende soorten der gebaren, over hun gebruik bij de voordragt, bij het declameren van verzen, enz. Veel, zeer veel is daaruit te leeren voor elken jeugdigen redenaar. De lessen, door bogaers gegeven, getuigen van goeden smaak, van juisten takt en fijn gevoel voor het ware, het welstandige en schoone. Wij prijzen vooral ook in hem de gemakkelijkheid, die in zijne bepalingen en beslissingen doorstraalt. Als zoodanig noemt Rec. onder anderen datgene, wat bl. 291 over het uit het hoofd spreken gezegd wordt. Het verkieslijke daarvan boven het voorlezen zal wel niet ligt door iemand worden ontkend, en het is jongelieden, die zich tot den stand van redenaar voorbereiden, ten sterkste aan te raden, zich daartoe vroegtijdig te oefenen. Tot den volmaakten redenaar behoort het zonder twijfel; maar het tot een onmisbaar vereischte van elken redenaar te willen stellen, is overdrijving, zoo het bij sommigen niet uit minder goede bronnen voortkomt.
Dat wij in den aanvang van het tweede Hoofddeel, hetwelk kortelijk handelt over de voordeelen der uiterlijke welsprekendheid, het bekende antwoord van demosthenes wedervinden, die de voordragt de eerste, tweede en derde plaats in de welsprekendheid deed bekleeden, zal niemand verwonderen. Het is Rec. altijd voorgekomen, dat met dit antwoord van den welsprekendste onder de Atheensche redenaars veel te veel geschermd wordt, en dat hetzelve, aldus zonder eenig toevoegsel gebezigd, tot zeer verkeerde toepassingen aanleiding geeft; toepassingen, die met de denkbeelden van den Heer bogaers zelven geheel in strijd zijn. Als demosthenes alzoo sprak, stond hem zelven zijne eigene treurige ondervinding van vroegeren tijd voor den geest, toen zijne gebrekkige voordragt zijne eerste proeve als redenaar geheel had doen mislukken. De man, die (om de woorden van bogaers zelven te gebruiken, bl. 297) ‘in de studie der letteren en der wijsbegeerte de nachten doorwaakte, die tot vorming van zijnen stijl zich niet ontzag thucydides achtmaal af te schrijven, wiens overgeblevene redevoeringen nog uitblinken door kernachtigheid, logische kracht, vinding, woordenkeus, en al, wat uit de wapenkameren der redekunst te halen is,’ zag zich ondanks dat alles uitgelagchen, uitgejouwd, toen hij eerst als spreker optrad, omdat zijne uitvoering niet deugde. Was het won-
{==559==} {>>pagina-aanduiding<<}
der, dat hij aan de voordragt zoo veel waarde hechtte, omdat die hem eerst had doen slagen in zijne poging, om het volk aan zijne rede te boeijen? Hij noemde, wat hem zelven vroeger had ontbroken, schoon hij alle overige wezenlijke, onmisbare vereischten der welsprekendheid bezat. Al wisten wij van zijne voordragt niets, zijne nagelatene stukken zouden hem den roem der welsprekendheid toch hebben verschaft. Zoo dikwijls de bewuste anecdote werd aangehaald, moest men dit ook
doen gevoelen; doen gevoelen, dat zijn antwoord alleen in zijnen mond, en toegepast op zijne omstandigheden, volkomene waarheid behelst: het komt bij hem eigenlijk daarop neder: ‘Voor mij, die alle vereischten tot de ware welsprekendheid reeds bezat, maar deze ééne miste en daarom niet slaagde, is de voordragt het eerste, tweede en derde!’ - Waarlijk het is van belang, jongelieden dit onder het oog te brengen. Het ligt in den geest van onzen tijd, bijna enkel op het uiterlijke te zien. Men behoeft het den toekomstigen redenaar niet voor te spreken, dat de voordragt het eerste en het laatste is; zij zijn gereed genoeg, om het als het eenige te beschouwen; en inderdaad, als men den roem van sommige sprekers met de wezenlijke, innerlijke verdiensten van hunne stukken vergelijkt, dan is het natuurlijk genoeg, zoo jongelieden den gemakkelijken weg willen inslaan, zich om het innerlijke en wezenlijke niet bekommeren, en alleen eene goede uitvoering zoeken. Naast het antwoord van demosthenes moest altijd staan, wat hier wordt gezegd: ‘In de voordragt van den Orator behooren de zaken het eerst in aanmerking te komen, en dan tevens de fraaije wijze van die te uiten. Daarom juist verwierp cicero alle verwijfde zorgen voor de stem en alle te ver gedrevene stemoefeningen; oordeelende hij teregt, dat de overmatige tijd, daaraan alleen, en als of het de hoofdzaak ware, te koste gelegd, voor een groot gedeelte vrij wat beter besteed konde worden tot het verkrijgen van die kundigheden, welke de redenaar bezitten moet, om zijne woorden iets meer te doen wezen, dan ledige geluiden.’
Deze bedenking neemt niet weg, dat Rec. datgene, wat in het tweede Hoofddeel over de voordeelen der uiterlijke welsprekendheid wordt gezegd, ten volle beaamt. Dwaasheid en onverstand alleen, of partijdigheid, die, hetgeen zij zelve niet bezit, veracht en verwerpt, kan het hooge belang eener goede voordragt miskennen, en wij juichen daarom

{==560==} {>>pagina-aanduiding<<}
van harte de poging toe, om de beoefening der uiterlijke welsprekendheid, die als vak van studie in ons vaderland te zeer wordt verwaarloosd, zelfs door hen die weinig anders hebben, om zich aan te bevelen, dan eene dragelijke uiterlijke voordragt, onder ons te bevorderen.
Het derde Hoofddeel der Verhandeling onderzoekt de wijze, waarop dit doel zou moeten worden bereikt. Keurig en voortreffelijk is in den aanvang van dit Hoofdstuk de schildering van de opleiding der Grieksche en Romeinsche jeugd, die zich tot redenaars wilde vormen. De Schrijver gaat vervolgens over, om het aldus gevondene op ons Vaderland toe te passen. Hij begint met den kindschen leeftijd, en doet gevoelen, van hoeveel belang het is, dat reeds daar op eene goede, zuivere, sierlijke uitspraak worde gelet. Moeijelijk is later te ontwennen, wat in die dagen wordt aangeleerd. Daartoe en voor het eerste onderwijs reeds ware eene goede uitspraakleer hoogstwenschelijk. Helaas! wij bezitten die niet. Treedt de lagere scholen maar eens binnen, zoo gij hooren wilt, hoe jammerlijk onze schoone moedertaal wordt uitgesproken door de meesten van hen, die daar onderwijs geven!
Wij kunnen den Schrijver niet op den voet volgen bij het vele belangrijke, dat hij ook in dit Hoofddeel mededeelt. Hij wenscht voor den knaap afzonderlijke onderwijzers in het kunstmatig lezen en reciteren, en acht, om deze te kunnen hebben, eene goede, uitvoerige Hollandsche theorie van voordragt en gebarenkunst onmisbaar. Muzijk en gymnastiek zijn ook voor den aanstaanden redenaar, gelijk van zelve spreekt, van hoog belang. Op de Hoogescholen vooral ware voor de vorming in dit opzigt veel te doen. Het onderwijs in de vaderlandsche taal en letteren moest er dienstbaar aan worden gemaakt. Mannen moesten daar zijn, die zelve voorbeelden waren en gaven; zoo zij onder de Professoren niet waren te vinden, dan opzettelijk daartoe te roepen. Ook het tooneel, mits het beter ware, dan het onze, helaas, is, ware eene goede oefenschool, en ook uit Declameergenootschappen welligt voordeel te trekken.
Rec. heeft slechts iets van den rijken inhoud dezer schoone Verhandeling kunnen aanstippen; veel belangrijks moest hij, om niet al te uitvoerig te worden, met stilzwijgen voorbijgaan. Hij hoopt, dat de Heer bogaers van het hem toekomend regt spoedig zal gebruik maken, en zijn stuk afzon-
{==561==} {>>pagina-aanduiding<<}
derlijk zal verkrijgbaar stellen. Het behoort in de bibliotheek van elken toekomstigen redenaar, die er eene menigte van nuttige wenken en lessen zal vinden, die hem ter beschaving en verbetering van zijne voordragt van groot belang zullen zijn. De Schrijver stelle hen dus in de gelegenheid, om zijne Verhandeling zich aan te schaffen.
Noode stappen wij van dezelve af, om nog een enkel woord over de beide laatste stukken in dezen bundel te zeggen. Met veel genoegen, schoon gepaard met een zeker treurig gevoel, las Rec. de Redevoering van den Heer van reesema over de geregtelijke welsprekendheid in Nederland. Wat daarin over den vroegeren toestand dier welsprekendheid gezegd wordt, komt Rec. voor even waar en onpartijdig als bedroevend te zijn. De redenaar zelf zou ons echter, gelooven wij, een voorbeeld en bewijs kunnen opleveren, dat er in dit opzigt betere dagen zijn aangebroken. Wie zoo goed spreken kan in eene letterkundige maatschappij, spreekt zeker niet minder goed voor de balie. Hij vinde onder zijne ambtgenooten vele navolgers, en ook dit vak van welsprekendheid bereike in ons vaderland meer en meer eene gewenschte volmaaktheid!
Eene Lofrede op rembrandt, door nu wijlen den kundigen j. immerzeel, jr. is het laatste stuk, dat wij in dit Deel aantreffen. De Maatschappij heeft daaraan den buitengewonen zilveren eerepenning toegekend; en zeker verdient het deze onderscheiding. Het is in een' goeden stijl geschreven, met blijkbare kennis van zaken en liefde voor het onderwerp. De aanteekeningen behelzen veel wetenswaardigs. Evenwel kan Rec. zich toch wel begrijpen, dat de gouden medaille niet is toegewezen. Sommige deelen, vooral die ter verdediging van rembrandt, zijn zwak, en meer uitroepingen, dan wezenlijke wederlegging. Het geheel verdient zijne plaats in dezen bundel. Waarom lezen wij bl. 481 le dominiquin? Wie over schilderkunst schrijft, weet immers, dat zampieri een Bolognees was, die algemeen onder zijnen voornaam domenichino bekend is; waarom dan den Fransche uitgang van dezen naam gekozen?
Wij eindigen met de Maatschappij van Fraaije Kunsten en Wetenschappen geluk te wenschen, dat zij de nieuwe reeks harer werken met zulk een belangrijk boekdeel heeft mogen openen!






{==562==} {>>pagina-aanduiding<<}

Reize om de Aarde, gedaan op het Koninklijk Pruissische Koopvaardijschip Prinses Louize, onder de bevelen van Kapitein W. Wendt, in 1830, 1831 en 1832, door Dr. E.J.F. Meijen; met eenige verkortingen uit het Hoogduitsch vertaald door Dr. G. Acker Stratingh. II Deelen. Te Groningen, bij J. Oomkens. 1837, 40. In gr. 8vo. 896 bl. f 7-30.

Reeds sedert geruimen tijd ziet bovengenoemde vertaling het licht, zonder dat er nog, zoo ver wij weten, in een of ander Tijdschrift eenig verslag van dit werk is gegeven. Dat hetzelve echter allezins verdient, aan het lezend publiek bekend gemaakt te worden, kan genoegzaam deszelfs belangrijke inhoud staven. Het behelst immers eene der nieuwste Reisbeschrijvingen van meer dan gewonen stempel, van de hand eens Schrijvers, welke daarin zoo zeer toont, wat hij voor de wetenschappen was en nog meer had kunnen doen, indien niet de dood hem plotseling te midden van zijne zoo werkzame als roemvolle loopbaan, op eenen nog bloeijenden leeftijd, had weggerukt. Des te dierbaarder is ons zijne letterkundige nalatenschap, en welkom dan ook de vertaling van dit zijn werk in ons land, waar hij zich zelf reeds zoo gunstig heeft bekend gemaakt door het behalen van eenen Eereprijs bij teyler's Genootschap in het vak der Kruidkunde, welke hij vooral beoefende en aan de Akademie te Berlijn onderwees (*).
Schoon het hoofddoel dezer van wege den Koninklijk-Pruissischen Zeehandel ondernomene Reis den laatsten vooral betrof, werd nogtans, door de bijzondere gunst van den vorigen Koning van Pruissen, (aan wien dit werk ook is opgedragen) aan meijen, die als Arts en Natuuronderzoeker de reis zou medemaken, ruime gelegenheid gegeven, om daarbij veel land- en volkenkennis op te doen. Hij maakte daarvan dan ook een uitnemend gebruik, en achtte zich verpligt, een uitvoerig berigt van deze Reis te geven, waarvan wij hier eene wat verkorte vertaling ontvangen.

{==563==} {>>pagina-aanduiding<<}

Het doel toch van den Vertaler was, om niet voor geleerden, maar voor het algemeen beschaafde publiek, dit werk dienstbaar te doen zijn. Hij heeft daarom vooral uitvoerige waarnemingen en opmerkingen van meer zuiver wetenschappelijken aard weggelaten of alleen hoofdzakelijk opgegeven. Van de afbeeldingen zijn ook de voornaamste alleen behouden, namelijk bij het eerste Deel een Gezigt op den vuurspuwenden berg van Maipu in de Cordillera van Chili; bij het tweede Deel een hoogst merkwaardig Plan van Canton en eene fraaije Kaart van Chili en Peru, die bij het eerste Deel meer behoorde, maar om redenen achter het werk is gevoegd geworden.
Hierdoor werd het mogelijk, om, hetgene het oorspronkelijke werk in twee zware boekdeelen in 4to bevat, in twee octaafdeelen en voor een' veel minderen prijs te leveren.
Beide Deelen bevatten in zes, weder in Hoofdstukken gesplitste Boeken: I. De overvaart naar de Westkust van Zuid-Amerika. II. Waarnemingen en opmerkingen omtrent Chili. III. Verblijf in Peru. IV. Overvaart van de Westkust van Zuid-Amerika naar China. V. Reis naar het Eiland Luçon. VI. Berigten aangaande China. - De Reiziger begint zijne beschrijving met de afreis van Berlijn naar Hamburg, en deelt ons reeds belangrijke opmerkingen mede over de laatste stad en haren handel. In zijne verdere beschrijving van de overvaart door den Atlantischen Oceaan, treffen wij als zoodanig onder anderen aan die over de handelswegen in die zee; over de Sargasso-Zee en de groote hoeveelheid van de zich dáár ophoopende wierplant; over de vele weekdieren aldaar; weerkundige waarnemingen bij de aankomst in de keerkringsstroek; over het verschijnen der zwaluwen in deze zoo zuidelijke breedte; over het bederf van het water op de schepen en het door hem beproefde nut der dierlijke kool daartegen; over het instinkt van het Loodsmannetje; over de streek der windstilten en de wisseling der passaatwinden; over de temperatuur der liniestreek; over zijne aankomst in Brazilië en zijn verblijf in Rio de Janeiro en hare schoone omstreken; over zijne omzeiling van Zuid-Amerika en de onderscheidene wegen van dezelve, enz.
Onder de waarnemingen en opmerkingen omtrent Chili, werwaarts de reis nu ging; zijn vooral merkwaardig die betreffende de stad Valparaiso en haren omtrek, met andere

{==564==} {>>pagina-aanduiding<<}
kuststreken van Chili het alleropmerkelijkst verschijnsel opleverende van eene verheffing van den aardbodem door uitgestrekte aarbevingen; lezenswaardig zijn verder des Schrijvers binnenlandsche togten van Valparaiso naar Santiago, over welke hoofdstad van Chili hij mede belangrijke berigten geeft; van daar in de Provincie Colchagua naar de Cordillera van San Fernando, naar den Volkaan Maipu en de baden van Colina, van waar hij met een' rijken buit vooral van planten naar Valparaiso terugkeerde en van daar vertrok naar Coquimbo en voorts naar Copiapó, van beide deze havens en de stad, alsmede de nog zoo weinig bekende Provincie Copiapó, welke hij bezocht, ons eene fraaije schets gevende. - Van Copiapó reisde de Schrijver naar Arica in Peru. Niet minder onderhoudend is hetgene hij ons verhaalt van zijn verblijf in en de togten door dat land, als die naar Tacna, naar het Alpenmeer van Titicaca met deszelfs schilderachtige en vruchtbare omstreek; voorts naar de stad Puno, van waar hij terugkeerde, over de Atlos di Toledo en Arequipa, hier nog den volkaan van dien naam bezoekende, naar de haven van Islay aan de kust der Stille Zee, en eindelijk zijne overvaart van hier naar Callao of de haven van Lima en deze hoofdstad van Peru, over welke stad en Republiek ons hier veel gewigtigs wordt medegedeeld. - In zijn verhaal van de overvaart van de West-Kust van Zuid-Amerika naar China geeft de Schrijver, na een overzigt over de heerschende winden
en stroomen in de Stille Zee en van de handelswegen tusschen beide landen, eene treffende schildering van den toestand der Sandwicheilanden, vooral van het eiland Oahu, dat hij naauwkeurig opnam. Daar hij tweemaal China heeft bezocht, vond hij beter, de berigten over dit Rijk bijeen te voegen en de beschrijving van de reis van Macao naar het eiland Luçon te laten voorafgaan, in welke beschrijving inzonderheid onze opmerking verdienen de mededeelingen aangaande de hoofdplaats Manilla en zijne togten in het binnenland van Luçon, zoo rijk aan natuurlijke bijzonderheden, en voorts hetgene hij over den handel enz. der Philippijnen in het midden brengt. - De berigten over China zijn misschien wel de belangrijkste, ook omdat dit zonderlinge Rijk thans weder zoo zeer de aandacht van Europa heeft gaande gemaakt. Men verneemt hier, wat er is van den beruchten, thans geheel verbodenen opium-handel; men leest met genoegen

{==565==} {>>pagina-aanduiding<<}
des Reizigers uitstap naar het eiland Lantao, zijne reis naar Macao en de bijzonderheden, deze stad en het schiereiland van dien naam betreffende; zijne beschrijving van het eiland Lintin, van de vaart naar Canton, en vooral van deze stad en hare omstreken, zoo wat fabrijken, handel, als de leefwijze enz. der Chinezen betreft, welk alles hij gelegenheid had tot in bijzonderheden te kunnen nagaan. En hiermede eindigt het werk; want de terugreis naar Europa, welker beschrijving in het oorspronkelijke grootendeels slechts uit een meteorologisch dagboek bestaat, is in de vertaling weggelaten.
Men kan uit deze beknopte opgave van den voornaamsten inhoud des werks deszelfs rijkdom aan wetenswaardige zaken opmaken, die tevens even klaar als getrouw en eenvoudig beschreven zijn, hoezeer het niet aan zelfs schilderachtige tafereelen ontbreekt; kortom, men zal den kundigen en opmerkzamen Schrijver, al is het niet overal even gaarne, meestal met genoegzame belangstelling volgen, en deze reisbeschrijving verdient, als eene niet alleen aangename, maar ook nuttige lectuur, boven zoo vele het hoofd en hart ledig latende geschriften van den dag eene plaats in onze beschaafde leescirkels, waarvoor het vooral bestemd is.
Wat nu nog de vertaling zelve aangaat, dezelve komt ons voor wel met vlijt en zorg behandeld te zijn, maar nog al hier en daar, vooral in het Iste Deel, eene onbedrevene hand te verraden, die zich ook niet zelden aan Germanismen schuldig maakt. Wij willen echter den Vertaler hierover niet hard vallen, te minder, daar hij zich zelf, volgens zijne Voorrede voor het Iste Deel, van deze gebreken bewust is, en ook werkelijk, zoo als hij daar tevens beloofde, in het 2de Deel voor meer correctheid gezorgd heeft. - Druk en papier zijn de pers van den Heer oomkens waardig; buitengewoon zwaar is zelfs het papier, en geeft daardoor aan de boekdeelen een lijviger aanzien, dan zij anders zouden bezitten. (*)



{==566==} {>>pagina-aanduiding<<}

Over de grondslagen van de magt der Roomsche Pausen, door K.G. Bretschneider. Naar het Hoogduitsch. Met geschiedkundige Aanteekeningen van den Vertaler. Ter gelegenheid van een in gerucht zijnd Concordaat, tusschen Z.M. Willem II en den Pauselijken Stoel. Te Tiel, bij C. Campagne. 1841. In gr. 8vo. 48 bl. f : - 50.

De vorige Eeuw was voor het Pausdom hoogst ongunstig. Het tijdperk der regering van frederik den Grooten en van Keizer jozef II. was een tijdperk van vooruitgang en verlichting, waartegen Pauselijke Bullen noch banvloek iets vermogten. De getrouwste dienaren van den Roomschen Stoel, de Jezuiten, werden uit Frankrijk verdreven, en Paus clemens XIV zag zich genoodzaakt de Orde formeel op te heffen. In het begin der tegenwoordige Eeuw moest zelfs pius VII napoleon, en met hem de Fransche revolutie, inwijden, en eindelijk zijn land aan Frankrijk afstaan, terwijl hij zelf gevankelijk naar Frankrijk weggevoerd werd. Maar, terwijl het Congres te Weenen het Statenstelsel, zoo veel mogelijk, op de oude gronden weder herstelde, herkregen ook de Paussen hunne Italiaansche bezittingen, en hadden nu niets aangelegeners te doen, dan aan de herstelling van hunne magt te arbeiden. De Orde der Jezuiten werd door eene Bulle van 7 Augustus 1814 weder in het leven teruggeroepen; Concordaten werden met Beijeren, Napels, Pruissen, Frankrijk gesloten, tot eindelijk gregorius XVI zich sterk genoeg achtte, om het tegenwoordige geslacht met de van gregorius VII aangewende middeleeuwsche theorie van het Pausdom te verrassen.
Zoo is het dan eene voor den tegenwoordigen tijd hoogst belangrijke vraag: op welke grondslagen rust de magt van het zich thans op nieuw verheffende Pausdom?
De Geschiedenis wijst ons op een' drieledigen grondslag van deze magt; vooreerst op een' historischen grondslag in het Romeinsche wereldrijk, dat voor de Paussen de basis werd van hunne verheffing tot de betrekking van eersten Bisschop der toenmalige Christelijke Kerk; ten tweede, op een' bovennatuurlijken of idealen, die als supplement de plaats van de vernietigde eerste basis moest vervangen, te weten het dogma, dat God en christus de Paussen tot hunne

{==567==} {>>pagina-aanduiding<<}
Stedehouders hier op aarde zouden aangesteld hebben; en eindelijk, ten derde, op een' materiélen grond, welke bestaat in het souvereine bezit van den Kerkelijken Staat als een Koningrijk.
De Schrijver onderzoekt in deze Verhandeling de kracht en de zwakheid, de voor- en nadeelen van deze grondslagen, om daaruit op te maken, wat men in de toekomst van het Pausdom te verwachten hebbe. Uit dit onderzoek blijkt, dat de historische grondslag met den ondergang van het Romeinsche rijk is weggezonken. De bovennatuurlijke grondslag wordt even zoo min door den Bijbel als door de Geschiedenis ondersteund, en is zeer ongeschikt voor de praktijk. Stond het Pausdom op geene andere dan op deze beide grondslagen, ten tijde der Kerkhervorming zou het geheel omvergeworpen zijn. Maar de materiéle grondslag staat nog vast, en heeft zijnen steun in de algemeene staatkundige betrekkingen van den tegenwoordigen tijd. Doch ook deze heeft geene onwrikbare vastheid, staat ook met den aard en het wezen van den geestelijken stand der Paussen te zeer in tegenspraak, en dient meer, om het Pausdom als Italiaanschen Staat in stand te houden, dan wel om aan hetzelve de gehoorzaamheid der buiten Italië wonende volken te waarborgen.
‘Zoo zal het Pausdom blijven, wat het eenmaal geworden is, eene Italiaansche inrigting, welke geene enkele van alle hare onbegrensde aanmatigingen opgeeft, omdat de Aristokratie, waarvan het Pausdom een domein geworden is, daardoor haren invloed buiten Italië zou kunnen verliezen. Zoo zal het Pausdom blijven bestaan, tot zoo lang de materiéle grondslag hetzelve ondersteunt, tot zoo lang de genoemde Aristokratie zich in het bezit der Souvereiniteit van den Kerkelijken Staat blijft handhaven; - maar ook niet langer. Zoo late men dan ook alle hoop varen, om de tegenwoordige verwarring en verdeeldheden, door onderhandelingen met Rome, op eene bevredigende wijze uit den weg te ruimen! Elke overeenkomst, welke men zou mogen treffen, kan slechts eenen bedriegelijken vrede aanbrengen, en zal de kiem in zich bevatten van nieuwe twisten en bewegingen. En niet eerder zal de Zon des vredes opgaan, dan wanneer de Katholijke Kerk van het Westen het voorbeeld der Katholijke Oostersche Kerk navolgt, bij welke elk uitgebreid district een' eigen Patriarch heeft.’

{==568==} {>>pagina-aanduiding<<}

In dit stuk, gelijk in de vroegere gelijksoortige geschriften van den reeds zoo gunstig bekenden Schrijver, gaat eene grondige behandeling van het onderwerp gepaard met eene levendige en duidelijke, de aandacht boeijende voorstelling der zaken. Ofschoon vertaald, is deze Verhandeling, die ontleend is uit de Allgemeine Kirchenzeitung, vooral ook door de zeer doelmatige aanteekeningen van den Vertaler, een gepast woord in dezen tijd ook voor den Nederlandschen Lezer. Die met kennis van zaken wil oordeelen over het al of niet wenschelijke van een Concordaat met den Pauselijken Stoel voor het Nederlandsche volk, en over het billijke of onbillijke der Pauselijke aanspraken, zal dit stukje de opmerkzaamheid overwaardig vinden. Wij voor ons houden het er voor, dat geen Protestant goede gronden kan hebben voor zijne vrees voor de aanmatigingen van het Pausdom, zonder bekend te zijn met hetgeen den inhoud van dit boekje uitmaakt; maar tevens, dat ook geen Roomschgezinde, zal hij voor het overige ter goeder trouw handelen, zich aan de heerschappij van den Pauselijken Stoel, als op Goddelijk gezag en instelling steunende, onbepaald mag onderwerpen, indien hij niet in staat is, het hier aangevoerde voldingend te wederleggen.
Aan allen dus, die de waarheid liefhebben en zoeken, bevelen wij de lezing van dit geschrift aan.





Ambiorix. Dichtstuk, door J. Nolet de Brauwere van Steeland. Te Leuven, bij van Linthorst en van de Zande. Te Rotterdam, bij W. Messchert. 1841. In gr. 8vo. 101 bl. f 2 - :

Meermalen liet Recensent zijn oordeel over de toonen der Belgische Muze hooren; meermalen deed hij zulks met een waar genoegen, daar hij, bij het vele goede en voortreffelijke aan de zijde der kunst, in hare voortbrengselen met welgevallen de zucht en den ijver ontdekte, die wederom ontwaakt en zich verheft, om de te lang en te zeer verguisde heerlijke moedertaal in hare geschondene eer te herstellen, en den verderfelijken invloed van vreemden, met kracht en geestdrift, te weren; maar onder al de dichtstukken, welke hij uit het gebied der Belgische Poëzij aankondigde, was er geen, waarin hij meer schoone plaatsen aantrof, dan in het

{==569==} {>>pagina-aanduiding<<}
thans voor hem liggende. Hij bevindt zich hier in eene schoone verzameling, waar het hem moeijelijk vallen zal, den Lezer eenige stalen aan te bieden, ten einde hem over den schat van dichterlijke beelden, beschrijvingen en welluidende zangen, hier voorkomende, slechts eenigermate te doen oordeelen. Hij zal echter beproeven, door een overzigt van het geheel te geven, en door er tevens eenige aanhalingen in te lasschen, hieraan, zoo veel mogelijk, te voldoen; terwijl hij met een paar meer bijzondere proeven zijne aankondiging zal besluiten, want de ambiorix van den Heer de brauwere heeft alle aanspraak op onderscheiding. De Dichter van den lucifer zweeft er ons bij voor den geest; de Zanger van fingal en van saffo en alceus staat, met zijne meesterlijke grepen, ons voor de oogen: er zijn plaatsen in, een vondel en bilderdijk waardig.
‘Aenteekeningen en ik,’ zegt de Dichter in eene achter het gedicht gevoegde Teregtwijzing, ‘zijn geslagen vijanden. Het gedurig aenhalen en verzenden naer teksten, ontleend aen andere Schrijvers, welke weinigen meer lezen en enkelen verstaen, is, behalve dat het mij overbodig voorkomt, meestal eene loutere pronkerij van belezenheid en veelweterij, waarachter niet zelden het juist tegenovergestelde schuilt. Ging ik ook aen dit euvel mank, dan had ik mijn dichtstuk met een aenzienlijk getal aenteekeningen kunnen doorspekken. Mijn dichtstuk is en blijft een verhael aan de Vaderlandsche Geschiedenis ontleend.’
Over den persoon van ambiorix en over den tijd en de omstandigheden, waarin hij handelde, vinden wij dus verder historisch hier niets, en, zonder nu de kennis van onze Lezers te kort te doen, vertrouwen wij, dat het niet onvoegzaam zal gerekend worden, vóór dat wij iets van den gang des gedichts opgeven, met een enkel woord van hem en van den strijd, waarin hij met zoo veel moed het zwaard voerde, te gewagen, ten einde den held van het gedicht eenigzins meer te doen kennen.
Ambiorix, die met kattenwald het verbond tusschen de Batavieren en cesar bemiddeld had, en het meest de landen tusschen de Maas en den Rhijn beheerschte, was Koning der Luikenaren. De geldstukken met de beeldtenis van dien Vorst treft men in var loon's aloude Hollandsche Historie aan, waar men vindt opgeteekend: Ces pieces sont des monnoyes des Liegois, nommés Eburones, fabriqueés dans Aduatuca,

{==570==} {>>pagina-aanduiding<<}
leur ville capitale, sous le regne d'Ambiorich, qui étoit l'un de leur Roys, quand Cesar arriva en Gaule. Schoon hij de Romeinsche bezetting in zijne Staten ontvangen had, ving hij aan met, eerst meer bedekt, daarna openlijk, cesar den oorlog aan te doen. Ambiorix vervolgde den aangevangen krijg; en hoewel cesar nog vele steden en landschappen onder zijne heerschappij bragt, zag deze zich door den vijand bijna alle wegen en toegangen afgesneden en bezet. Eenige schreden van de Romeinen had zich een magtig leger neêrgeslagen, hetwelk tegen cesar werd aangevoerd. Afwisselend is ook hier de kans des oorlogs, nu aan de zijde der Germanen, dan aan die der Romeinen. Meestal zijn de gevechten hevig. Doorgaans is de slagting groot. Veelal behalen de Germanen belangrijken buit op den vijand. Dikwerf worden door hunne gewone dapperheid de Gallische ruiters verjaagd, en bedreigen zij cesar's benden met eenen gewissen ondergang. (Zie verder over hem caesar, de Bello Gallico, Lib. V. Cap. 24 sqq. Florus, Lib. III. Cap. 10.)
In dezen strijd nu is ambiorix de held. Het geheele tafereel is met dichterlijke sieraden opgetooid; en de Dichter acht het dan ook onnoodig, aan te toonen, ‘in hoe verre hij van de historische waarheid is afgeweken en, ten behoeve der dichterlijke voordragt, zich het quidlibet audendi veroorloofd heeft.’
Daar onze Lezers nu eenigermate op het tooneel geplaatst zijn, waarop zij, met meerdere kennis van zaken, den handelenden persoon ontmoeten, en de omstandigheden, waarin hij optreedt, kunnen gadeslaan, zoo willen wij nu een overzigt van het dichtstuk, dat in vijf Zangen is afgedeeld, geven, waarbij ons tevens plaatsen zullen voorkomen, die ons van deszelfs waarde nader zullen kunnen overtuigen.
In den eersten Zang wordt de invloed van het wereldbeheerschend Rome beschreven; de ongelijke oorlogskans afgemaald: een Sylla is er, geen Cincinnatus meer!

Het wetboek ligt vertrapt, gescheurd door schenders handen, 
De burgerkrijg verslindt zijn eigen ingewanden. 


Het driemanschap regeert. Cesar spoort de Romeinen aan tot den strijd, en, steunende op zijne moedige soldaten, zal hij Germanje binnenrukken. Nog, zegt hij,

{==571==} {>>pagina-aanduiding<<}


Nog steun ik op de trouw van moedige soldaten: 
Het tiende legioen zal nimmer mij verlaten! 
Met haer, met haer alléén Germanië ingerukt, 
En groenend eereloof in 't heilig woud geplukt; 
Of keert het wis'lend lot, dan, met den dood der braven, 
Mij levend onder 't puin van 's reuzen val begraven! 


In den tweeden Zang wapperen de Romeinsche legervanen reeds in het oude Germanje. Eene beschrijving van den grond en het volk wordt hier gevonden; de aard en moed der Germanen beschreven, als de vloed,

Die in zijn golven wentelen, 
En bruisend van 't gebergt', het hechtst arduin doet kentelen, 
Den grijzen eik ontgraeft, het nieuwe bed doorwoelt, 
En alles in zijn vaert versleept en henenspoelt; 


terwijl het na deze beschrijving kennelijk wordt, dat ambiorix het slagzwaard zal aangespen; en, moge hem in den nacht, op het wolvenhuidbed neêrgelegen, eene schijngedaante den strijd ontraden, en hem toefluisteren:

Wat! zoudt ge u tegen Rome en hare magt verzetten? 
Zal niet de Zuiderreus den Noorderreus verpletten? 


zijn moed zal niet wankelen; doch eerst zal het Orakel worden geraadpleegd, waarom het aan het einde des tweeden Zangs is:

Gedragen we ons naar 't geen haar god'lijke uitspraak meldt. 


Met de beschrijving van het heilig woud vangt de derde Zang aan. Deze is vol schoonheden. Indrukwekkend is de schildering, plegtig de handeling; terwijl het avondlied der Barden, bij afwisseling van maat, in verrukkende toonen wordt gehoord. Ambiorix breekt de stilte af. De invallenden vijand wordt aangekondigd. De Priesteresse brenda verschijnt en spreekt. Het geheel is roerend. De beschrijving van de stilte treffend. Ter proeve:

Hoe treffend is, o woud, uw al te sprekend zwijgen! 
Het vooglenheir verstomt en sluimert op de twijgen; 
De vos verlaet zijn prooi; de boschwolf huilt niet meer, 
En zoekt, thans uitgeroofd, zijn donkre rotskloof weer; 

{==572==} {>>pagina-aanduiding<<}

Het nachtegaeltje staekt zijn lief'lijk avondkweelen: 
Alleen het koeltje zucht door 't schomm'len van de abeelen, 
Alleen het beekje stroomt en murmelt zachtjes voort. 
Wat heeft, o stille nacht, uw grootsche rust gestoord? 
Want, luister! ja, het is als 't zoet geruisch van snaren: 
Want, luister! ja, het is als 't lied der Bardenscharen: 
Want, luister! ja, het is een roerend stemakkoord, 
Dat, als een windharptoon zoo smeltend, 't ruim doorboort. 


Dat is poëzij! schilderen, beschrijven voor het oor en het gevoel! Na de uitspraak van brenda in deze eerbiedwaardige stilte, wordt de optogtszang gehoord, en het is:

Eer vliege onze asch met de stormende winden; 
Slaef leve 't Zuide, het Noorde sterft vrij! 


Eene episode, die de liefde afschildert door ambiorix voor brenda opgevat, volgt hier. Hij vleit om hare min, en zij kan het geschokte gevoel niet ontveinzen,

Bij 't zacht: ‘Ja 'k min u,’ dat haer rozenmond ontvlood. 


Doch zij vuurt hem aan ten strijde. Het uur is daar:

‘Ga,’ zegt ze, ‘ik zal voor u een teedre zuster wezen. 
Meer is mij, priesterin des Dondergods, ontzegd. 
Ga dan, en voer den strijd voor Vaderland en Regt!’ 


Het orakel heeft gesproken. Ambiorix trekt naar het leger heen.
De vierde Zang vermeldt het zegevierend verschijnen der Roomsche legerscharen. Niets weêrstaat hunne magt. Ambiorix is in moedeloosheid vervallen. Vaderland en liefde kwellen beurtelings zijne zinnen, Eindelijk ontwaakt weder zijn moed, om dien der zijnen op te wekken. De beschrijving van eene krijgslist, die gelukt, doet het tooneel veranderen. Verwarring ontstaat in het kamp der Romeinen. Een redetwist tusschen cotta en sabinus beslist zijnde, besluit de Raad tot vertrek. Het legioen trekt uit langs de vlakten; maar de Noordman doet het sein des aanvals hooren,

En elke speer doorreeg het zwak der ijzren lenden, 
En elke zwaardslag boorde een Romer in den grond. 
 
Slechts werd de zang gehoord van Wodan's harpenaren 
En 't dondrend zegelied klonk bruisend van de snaren. 


In hetzelve zijn zeer muzikale coupletten:

Wodan loont 
Wie op 't bloedig veld mogt sneven, 

{==573==} {>>pagina-aanduiding<<}

Daer 't onsterflijk heldenleven 
Hem bekroont, 
En hij, boven 't stargewemel, 
In Walhalla's wolkenhemel 
Eeuwig troont! 


De vijfde Zang vangt aan met de zegepraal der Germanen te vermelden. Zij klinkt cesar in de ooren. Hij roept zijn legioenen te wapen, en de kreet wordt gehoord:

‘Breek los dan, Rome, en ruk den stamboom der Barbaren, 
Tot op de wortlen uit: geen medelijdend sparen! 
Neen, geen genaê voor hem, die geen genade schonk!’ 


Echter keert de oorlogskans. Brenda verheft hare stem, en laat, in eenen vloeijenden treurzang, hare klagten over ambiorix afwezen hooren:

Ambiorix, keer uit den strijde: 
Kom, leger u aen mijne zijde 
Neêr; 
Kom, smaek, na woedende oorlogsvlagen, 
Het heilgenot van vroeger dagen 
Weêr! 


De Priesteresse van wodan gaat haren geliefde in het vlak der velden opsporen; maar hij, wien de zege ontzegd is, zit in het hol der donkere legertent, en peinst over het droevig lot zijns vaderlands. Hij zal zich van den grond verwijderen; hij wil dien en brenda vaarwel zeggen,

Tot weêr de vrijheidsdag kieme uit dien slavennacht. 


Hij ontwaakt echter uit zijne mijmering, en op nieuw wordt het plan gevormd, om Romes legerscharen, die in het duister van den nacht sluimeren, aan te tasten. De hiervan gegevene beschrijving is eene schilderij. Nu blijft ambiorix zich moedig verweren, tot het staal hem uit de handen valt en hij magteloos ter aarde zinkt. In dit beslissend oogenblik stort eene zwakke maagd voor zijne voeten; het is de priesteres. In zijne bedwelming haar niet herkennende, jaagt hij haar het staal door het hoofd.

O, bij dit bloedtooneel ontvalt de bijl zijn handen! 
Hij voelt een' helschen gloed hem door den aerstroom branden. 
Hij zwijmelt, wankelt, stort ten gronde - en rijst niet meer.... 


Cesar bezoekt de velden, bezaaid met het overschot van zoo vele dapperen, en het gedicht eindigt met over de omgekomenen de stille rust uit te spreken: ‘Rust’ - is het -

{==574==} {>>pagina-aanduiding<<}


‘Rust, ingeslapenen, en sluimert zacht in de aerd; 
O dapp're heldenstoet, een beter noodlot waerd. 
U wacht de vredeslaep in de ouderlijke graven. 
Gij streedt voor 't vaderland en stierft den dood der braven, 
O edel nakroost van nog eed'ler voorgeslacht! 
Ga, rust nu uit: gij hebt uw grootsche taek volbragt. 
En gij, Germanje, die in hunnen strijdroem deeldet, 
En op uw' vruchtbren boôm een reeks van helden teeldet, 
Zijt, als uw kindren, wars van vreemde heerschappij: 
Zij waren vrij op aerde, en zijn in 't graf nog vrij!’ 


Wij zijn aan het slot des tafereels genaderd, en hebben getracht onzen Lezeren een overzigt van het geheel te geven. De vlugtige blik, op hetzelve geworpen, zal hen overtuigd hebben van de schoonheden, welke er in voorkomen. Op de zamenstelling in het algemeen zouden wel aanmerkingen te maken zijn. Het karakter der gewijde Priesteres is wat zwak, stralende er ook in dat van ambiorix nu en dan eene twijfelmoedigheid door, die den echten Held vreemd moet wezen en hier de belangstelling wel eens doet verminderen. Meer doorgaans op de verbeelding dan op het gevoel werkende, is het wel wat gemanierd, hier en daar wat al te Middeleeuwsch. De ontknooping is verrassend, ijzingwekkend en treffend.
Aanwijzingen zullen wij in het breede niet doen van eenige harde regels; wij zullen met den vinger niet aantoonen sommige wel goed geversificerde, maar waarvan het denkbeeld, in verband met vorige, niet juist en waar is uitgedrukt. Bl. 9. reg. 7. v.o.b.v. de lange stralen vuers kunnen door een paerd niet uit kei en steenklomp gekaatst worden, dat, boven reg. 9, nog geen ijz'ren band om de hoeven klemt. Wij zullen niet spreken van het stroeve, door de afknotting van het meervoudig persoonlijk voornaamwoord onze in ons, zoo als onder anderen in den optogtszang der Barden, voorkomende bl. 54, coupl. 2, reg. 9. coupl. 3, reg. 8. Wij voeren dit alleen als vlekjes aan, die eenigzins hinderen en ligt uit te wisschen waren. Het ontneemt echter niets aan den gloed, die van de spranken van dit dichterlijke genie afstraalt.
Ten slotte geven wij nog de beloofde proeven. De eerste, waarbij wij ons de vele en schoone beschrijvingen van het paard in gewijde en ongewijde schriften en ook met name die van onzen le franco van berkhey herinnerden, is de afschildering van het moedige ros, dat hier, als beeld van de fierheid en vrijheid des Noordmans voorkomende, in al deszelfs moed en schoonheid, doch op oorspronkelijken trant, afgemaald wordt:

Vrij mag (de Noordman) zijn breede borst den frisschen aemtogt zwelgen; 

{==575==} {>>pagina-aanduiding<<}

Want even als het ros, dat fier en ongetemd, 
Wen nog geen ijz'ren band zijn snelle hoeven klemt, 
Geen toomen, digt gesnoerd, zijn forsch gebit beteugelen, 
Het veulen op de zij, gedreven op de vleugelen 
Des winds, in pijlenvaert het open vlak doorrent, 
De grijze stofwolk splijt en dwarlend opwaerts zendt, 
En, onverbasterd kroost van sterkgespierde draveren, 
Stampvoetend, in zijn vlugt, den hollen grond doet daveren, 
De lange stralen vuers uit kei en steenklomp kaetst, 
Den breeden luchtstroom uit het wijde neusgat blaest, 
De manen vrolijk schudt bij 't uchtendschemerklimmen 
En dankbaer ginnikt bij het avondzonneglimmen, enz. 


Mag zoodanige beschrijving niet naast die van een' job of virgilius geplaatst worden?
Als laatste proeve mag Rec. zijnen Lezeren de heerlijke schilderij van het heilig woud niet onthouden. De derde Zang vangt er mede aan:

Daer schiet het somber bosch, verblijf der Noordsche Goden, 
Ontzaglijk heiligdom den sterveling verboden, 
Geheimvol oord, dat nooit een vorschend menschen-oog 
Doorgrondde, 't bladerdak met majesteit omhoog. 
 
Geen prachtig tempeldak verheft zich in den hoogen 
En spiegelt in het licht der zon zijn gulden bogen, 
Geen marm'ren grond bevloert uw digt en mollig gras; 
o Neen! uw tempel is het statig eikgewas; 
Zijn vloer is de aerd'; zijn dak, 't azuergewelf der hemelen; 
Zijn schat, het zilverzand van schittrend starrenwemelen. 
Waer is, o heidendom, uw adeloude pracht? 
Waer is, o priesterschaar, uw kostbre tempeldragt? 
Waer zijn uw beelden, uw altaer, uwe offeranden, 
De vaten, die hun licht en reukwerk eeuwig branden? 
Is dit, o woud, uw diep bedolven schat? o Neen! 
Uw outer is het vlak van Wodan's grijzen steen; 
Uwe offeranden, 't bloed van hagelblanke stieren; 
Uw hoogtijdsdos, de blaên, die uwen kruin versieren; 
Uw koorlamp, 't schijnend licht der maen door 't nevelgaes, 
Uw eenig reukwerkvat, het geurig bloemenwaes! 


Verheven, schoon en schilderachtig!
Ongemerkt zijn wij breedvoerig geworden; dan wij konden niet besluiten, spoediger deze galerij van schoone tafereelen te verlaten. Wij wenschten anderen op te wekken, om ze van naderbij te bezien; en den Heere messchert, bij wien het gedicht verkrijgbaar is, zij dank, dat hij zijne stad- en landgenooten in de gelegenheid stelt, zich hetzelve te kunnen aanschaffen; terwijl den Heere de brauwere niet alleen eene eerste plaats in de rij der Vlaamsche Dichters toekomt,

{==576==} {>>pagina-aanduiding<<}
maar eene zeer hooge in die der Hollandsche zou bekleeden. Dit is, zoo als bilderdijk zegt:

‘Dit 's, als schilder op te treên! 
Dit doet zangers prijs behalen!’ 







Liedekens van Bontekoe. Door E.J. Potgieter. Te Amsterdam, bij H. Frijlink. 1840. In post 8vo. VIII en 94 bl. f 2-20.

Een lief, bevallig boekje! Het was een gelukkige inval van potgieter, om bontekoe ons voor te stellen, zijne liedjes zingende, terwijl hij met de twee wilden, die zijnen dood bedoelen, in de praauw zit en door zijn gezang zijne woeste vijanden ontwapent. Na eene bevallige beschrijving van het tooneel, verplaatst potgieter ons in goede verzen in het bootje, verhaalt met korte woorden bontekoe's ontmoetingen tot op het tegenwoordige oogenblik, nu hij in de magt is der wilden, die blaken

door lust naar bloed en goud. 
Ter sluik was de achterste opgesprongen; 
Hem meldde 't vlijmend tandgesis; 
De voorste zwaaide met den kris, 
En spelde ... doch hij was bedwongen. 
Een kleine gift van luttel geld 
Had beide een wijl te vreê gesteld. 


En nu begint bontekoe te zingen: 't passeren der linie is het eerste vrolijke liedje, los en gemakkelijk gedicht, dat potgieter ons opdischt. Het heeft eene goede uitwerking en stemt de wilden tot vreugd. En schoon de vrome zeeman zich eerst verwijt, dat hij in zijnen nood geen ernstiger toon heeft aangeslagen, hij stelt zich gerust met de gedachte, dat de Heer zelf hem hierin het middel ter zijner redding heeft aangewezen. Er volgen nu een aantal liedjes, alle vrolijk en geestig van inhoud, en telkens afgewisseld door de overdenkingen, welke zij bij bontekoe opwekken, of de schilderingen van de uitwerking, die zij op zijne vijanden hebben. Roeltjen uit de bonte koe, Louw en de Waarzegster, de zeilwagen van Prince Mouringh, Machteld, Papegaaijen-deuntjen, Wijs Klaertjen op 't ijs, Inkeer, Jan Compagnie, en Diewertjen, zietdaar de titels der onderscheidene liedjes. Zal Rec. ze alle een voor een nagaan, om te zien, of er hier of daar ook wat te berispen valt? Liever getuigt hij, dat het inderdaad liedjes zijn, los en gemakkelijk, vloeijend en zangerig of aardig en geestig, soms kunstig door rijm en maat, gelijk Wijs Klaertjen op 't ijs, waarvan het eerste couplet dus luidt:

{==577==} {>>pagina-aanduiding<<}


Wijs Klaertjen 
Zou 't paartjen, 
Liefst zamen alleen, 
Verzellen 
Of kwellen, 
't Was moeder schier één, 
Mits 't zusjen 
Elk kusjen 
Haar klappen mogt t'huis: 
Op 't ijs met zijn beiden hield de oude niet pluis. 


In Dieuwertjen komt het Rec. voor, dat de moeijelijkheden van de maat niet volkomen zijn overwonnen. De zoetvloeijendheid en gemakkelijkheid van hooft's Klaare, wat heeft er uw hartje verlept, is niet overal behouden gebleven. De laatste regel van het eerste couplet mist b.v. dat zoete:

Vast peinzend: tot alles is zij wellekom. 


Hooft zou zeker ook niet het stootende: maar warm trots de kou, in zulk een zangerig metrum hebben gebruikt, en in den laatsten regel van het liedje:

Of jij nu wel aarzelen zoudt zoo als toen! 


valt de klem op jij in plaats van op nu, gelijk de zin vordert en de lezer ongemerkt wil doen.
De Heer potgieter beschouwe dergelijke aanmerkingen niet als vitterijen. Het komt in dergelijke stukjes veel op gemakkelijkheid en zoetvloeijendheid aan, en daarbij mogen zulke schijnbare kleinigheden wel in acht worden genomen. Eenige keurige plaatjes versieren dit boekje, dat door inhoud en uitvoering aanbeveling verdient.


Leven en Lotgevallen van Jack Brag. Een Verhaal uit den tegenwoordigen tijd. Naar het Engelsch van Theodore Hook. II Deelen. Te Middelburg, bij J.C. en W. Altorffer. 1840. In gr. 8vo. 876 bl. f 7-20.

Wil de lezer weten, hoe de Vertaler over dit boek denkt, hij hoore eenige regels uit het Voorberigt: ‘Wel heb ik er den held van cervantes niet in terug gevonden, gelijk hij daar, als het toonbeeld der bespotting, levend voor onzen geest staat, maar ik heb er niet zelden de ironie van eenen pascal en de luchtige scherts van eenen rabelais in ontmoet; en wanneer de Britsche Schrijver, bij het overgieten der fijne geesten van den Spanjaard, er al eene menigte heeft laten vervliegen, dan komt hem toch in allen gevalle de eer toe, dat hij er verscheidene nieuwe geesten heeft bijgedaan,

{==578==} {>>pagina-aanduiding<<}
zoodat er veel meer is overgebleven dan datgene, wat de distillateurs het caput mortuum noemen.’ Uit datzelfde Voorberigt vernemen wij ook, dat, hoewel de vinding van den Engelschman is, de Vertaler er nogtans nu en dan eene eigene gedachte ingelascht en hier en daar eenige longueurs heeft uitgelaten.
Rec. nam na het lezen van deze Voorrede het boek zelf met eene gunstige vooringenomenheid ter hand, en hoopte een van die Romans te zullen vinden, die de eer der vertaling overwaardig zijn, gelijk er zeker juist onder die van Engelschen oorsprong velen worden gevonden. Hij vond zich echter in verscheidene opzigten geheel teleurgesteld; en wil nu met korte woorden zijn oordeel over dit boek naast dat des Vertalers plaatsen.
Hij begint met te erkennen, dat het den Schrijver geenszins aan luim en geestigheid ontbreekt, en dat het onderwerp van den Roman tot eene luimige behandeling uitstekend geschikt is. Maar dat onderwerp zelf maakte het boek voor den Hollandschen lezer weinig aanlokkelijk. Jack brag, de held van het boek, is een gemeene Londensche ploert, die overal den grooten heer uithangt, zich in hoogere kringen indringt, eene soort van lagen, verachtelijken fortuinjager, wiens domheid, gemeenheid en ellendigheid zich op iedere bladzijde van het boek openbaren. Wij willen gelooven, dat het beeld naar het leven geteekend is, en dat in Londen dergelijke jammerlijke wezens gevonden worden. Doch zij behooren dan ook zoo geheel in Engeland te huis, dat hunne voorstelling aan ons publiek onmogelijk bevallen kan. Het noemen van cervantes in de Voorrede is ook voor den indruk van het boek ongunstig of liever is zeer ongepast. De edele ridder Don quichot is een beeld van dwaasheid, maar niet van verachtelijkheid; met goedhartigheid, als Rec. zich zoo mag uitdrukken, lacht men om zijne zotternijen. Brag is een voorwerp van verachting. Hij heeft geene eigenschappen van verstand of hart, die hem eenigermate onze sympathie bezorgen, die ook in het minste strekken kunnen, om ons belangstelling voor hem in te boezemen, en men eindigt met te walgen van zijne verachtelijkheid.
Rec. zal niet zeggen, dat dit het gevoel was, waarmede hij in den aanvang dit boek las. Integendeel, hij vond er in den beginne aardige tooneelen, luimige schilderingen en zetten in, en verwachtte eene lectuur naar zijnen smaak. Doch hoe verder hij kwam, hoe minder zijn genoegen werd, hoe meer hij een' afkeer van den held en van het boek kreeg. 't Is onmogelijk, bijna 900 bladzijden te lezen, wanneer de held des verhaals niet op de eene of andere wijze belang inboezemt. Het is hier onophoudelijk weder hetzelfde thema gevarieerd, en wat ons in den beginne deed lagchen, dat wekt eindelijk onze verveling. De teekening is te gerekt; daar is geene eenheid van intrigue in den Roman; het is eene

{==579==} {>>pagina-aanduiding<<}
reeks van afzonderlijke lotgevallen, en het boek had op verschillende punten even goed kunnen eindigen als waar het nu eindigt, en het ware beter geweest, zoo er vroeger een einde aan gemaakt ware. Rec. kan niet beoordeelen, in hoeverre de Vertaler longueurs., gelijk hij zegt, heeft weggenomen, want hij kent het oorspronkelijke niet; maar dat hij ze op verre na niet allen weggenomen heeft, dat is zeker. Er zijn er nu nog meer in gebleven, dan in de meeste Engelsche Romans te vinden zijn.
Vraagt men nu: zijn er geene luimige beschrijvingen en tooneelen in dit boek? Het antwoord is: Vele, zeer vele! Op verscheidene plaatsen las Rec. het met genoegen; maar de indruk van het geheel is ongunstig.
Rec. zou zeggen, dat de Vertaler het gebrek van het boek gevoeld heeft, en dat dit in zijne vertaling doorstraalt. Die staat dikwijls in goede verhouding tot het boek; maar juist daardoor heeft zij iets onaangenaams. De gemeenheid van den held heeft de Vertaler ook door zekere platheid, gemeenheid van woorden en uitdrukkingen zoeken weder te geven. Maar dat maakt het boek niet tot eene aangename lectuur. Men stuit daarop, en de losheid, die de vertaling moest hebben, is in iets overgegaan, dat minder prijselijk is. Hier en daar is ook wel eens misgetast. Lady b.v. als titel wordt alleen aan vrouwen van adel gegeven: hier komt het heel anders voor. Schoonvader is niet hetzelfde als stiefvader, enz. Ook de steendrukken zijn slecht uitgevallen. Rec. durft het boek geen groot debiet voorspellen.


Meester Knap, of aanwijzing en herinnering der pligten, welke inzonderheid in levensjaren gevorderde of volwassene kinderen aan hunne ouders schuldig zijn. Te Zierikzee, bij J. van de Velde Olivier. 1840. In gr. 8vo. 166 bl. f 1-40.

De uitschrijving van prijsvragen over belangrijke onderwerpen door de lofwaardige Maatschappij: tot Nut van 't Algemeen geeft somtijds aanleiding tot de vervaardiging van stukken, die, ofschoon de bekrooning niet verwervende, echter verdienen in het licht te verschijnen. Tot de zoodanige behoort ook, naar ons inzien, het geschrift, hetwelk wij thans aankondigen. De Schrijver dong door middel van hetzelve naar den uitgeloofden prijs. Ofschoon die hem niet ten deel mogt vallen, verwierf zijn geschrift eene loffelijke vermelding van de beoordeelaars. Toen nu de genoemde Maatschappij later de prijsvraag ingetrokken had, en den Schrijver dus de gelegenheid benomen was, om zijne Verhandeling, na dezelve nog eens ter verbetering overzien te hebben, andermaal ter beoordeeling aan te bieden, besloot hij zijn stuk uit te ge-
{==580==} {>>pagina-aanduiding<<}
ven, en heeft daardoor het aantal onzer volksboeken met een allezins bruikbaar geschrift verrijkt. Meester Knap is een braaf en verstandig onderwijzer der jeugd, en tevens de vriend en raadsman van zijne medeburgers. Zijne gesprekken over het op den titel genoemde onderwerp, en voorlezingen over hetzelve in de Departementsvergaderingen van zijne woonplaats, maken den inhoud uit van het boek. Wegens de nuttige lessen, in het werk voorkomende, over de keuze van een beroep, het verkeer met elkander der jongelieden van beiderlei geslacht, den kinderlijken pligt bij een voorgenomen huwelijk, en meerdere omstandigheden uit den aankomenden leeftijd, achten wij dit geschrift bijzonder geschikt, om als een prijs aan jongelieden bij het verlaten der school gegeven te worden, en bevelen het daartoe gaarne en uit overtuiging aan. Hartelijk wenschen wij, dat de lezing van het boek hen moge bewegen, om, in het gevaarlijkste tijdperk des levens, zich, door een betamelijk gedrag jegens hunne ouders, den besten waarborg te verschaffen voor het geluk van hun volgend leven.


Verbetering.

De Schrijver der Recensie van eberhards Hansje, of het Bruidsgeschenk, in dit Tijdschrift, No. VIII d.j. bladz. 353, heeft aldaar verkeerdelijk die Nederduitsche vertaling van Hännchen und die Küchlein aan zekeren schiff toegeschreven, in plaats van aan den Heer a. winkler prins, die, gelijk hij later ontdekte, de Overzetter is. Recensents dwaling ontstond door de Opdragt: aan mijne geliefde Dochters a. en a. schiff; welke Opdragt, eenen bekenden Hollandschen famielienaam inhoudende, Rec. meende, dat van den Vertaler was. Het is echter die der stiefdochters van den Hoogduitschen Dichter zelven, en de Opdragt eveneens van hem afkomstig. Dit zou dus of onbekendheid met het oorspronkelijke of groote onoplettendheid verraden, indien niet Rec. (hoe het kome, weet hij niet) een exemplaar van het oorspronkelijke bezat, waaraan het voorwerk ontbreekt. Vandaar is zijne dwaling verschoonlijk, te meer, daar hij geene aankondigingen in de dagbladen (die hij dan ook op verre na niet alle leest) van de vertaling met den naam des Heeren winkler prins gezien heeft. Op zijne fout opmerkzaam gemaakt, geeft hij gaarne dezen de eer, die hem toekomt, en die Rec., ten gevolge van het bezit van een defect exemplaar, aan een wezen, dat niet bestaat, een Wechselbalg, gegeven had; terwijl het hem genoegen doet, dat hij niets behoeft terug te nemen, nu hij die aan den waren man gebragt heeft.







{==581==} {>>pagina-aanduiding<<}

Boekbeschouwing.

Het Leven van Jezus, critisch verdedigd tegen Dr. D.F. Strauss, door F.C. de Greuve. 1ste en 2de Aflevering. Te Groningen, bij P. van Zweden. 1840. In gr. 8vo. Te zamen XVI en 744 bl. f 7-90.


Drie Gesprekken over het werk van Dr. D.T. Strauss, getiteld: das Leben Jesu kritisch bearbeitet. Door P. Cool, Leeraar bij de Doopsgezinde Gemeente te Harlingen. Te Harlingen, bij M. van der Plaats. 1840. In gr. 8vo. XII en 94 bl. f 1 - :

Wij voegen de aankondiging dezer twee werken te zamen, omdat zij, hoe verschillend van vorm en inhoud, tot dezelfde zaak betrekking hebben. Wij zetten ons, om van beide, voor zoover het doel en de geest van ons Tijdschrift het toelaat, aan onze lezers een beknopt, beoordeelend en aanprijzend verslag te geven.
No. 1. De Hoogleeraar de greuve, reeds door zijne Wederlegging van van heusde, en door zijne vrije vertaling en bearbeiding van h. schmidt's Voorlezingen over het wezen der Wijsbegeerte, aan ons wetenschappelijk publiek bekend, geeft ons hier de beide eerste Afleveringen zijner critische verdediging van Jezus leven tegen den bekenden aanval van Dr. strauss in handen. De eerste aanleiding, welke de Heer de greuve tot het aankondigen dezer wederlegging verkreeg, bestond in de toen ter tijd met eenige waarschijnlijkheid verwacht wordende vertaling van het beruchte voortbrengsel van Duitsche excentriciteit en paradoxenjagt (gelijk wij het werk van strauss ergens kernvol aangeduid vonden.) Teregt had de Schrijver, na de lezing van strauss, gemeend, dat zijn werk alleen voor geleerden bestemd was, die dus ook den toegang hadden tot de zoo rijke Straussische litteratuur in Duitschland, en eene opzettelijke wederlegging in onze moedertaal

{==582==} {>>pagina-aanduiding<<}
dus minder behoefden. De zaak veranderde echter van gedaante, toen de aangekondigde vertaling het te verwachten gaf, dat het gevaarlijke boek thans, ook op vaderlandschen bodem, in meer handen zou komen, ook in zulke handen, voor welke het oorspronkelijk niet bestemd was. - De Heer de greuve meende, bij de verspreiding van het vergif ook het tegengif te moeten aanbieden. En, ofschoon de vertaling van strauss achterwege schijnt te blijven, meende hij echter in het verlangen van een aanzienlijk getal inteekenaren, aanmoediging genoeg te vinden, om zijne verdediging in het licht te zenden. Bovenal meende hij het aan de eer der speculatieve wijsbegeerte verschuldigd te zijn, (welker verdediger hij zich reeds had getoond tegen hetgeen, uit het standpunt van tries, door h. schmidt meermalen te haren nadeele beweerd scheen) de beschuldiging van haar af te weren, alsof de Straussische Christologie eene wettige en consequente ontwikkeling van hare beginselen bevatte. Hij bestemde dus zijn werk in de eerste plaats voor wetenschappelijke lezers, hoewel hij hoopt, dat hetzelve (met uitzondering van de nog niet verschenen 3de Aflevering) voor ongewijden in het vak der wijsgeerige Godgeleerdheid niet geheel onnuttig zal wezen. Wij meenen den Heer de greuve te mogen danken, dat hij den voorgenomen arbeid niet heeft laten varen. Ofschoon toch die lezers, welke op de hoogte der quaestie staan, hier op vele plaatsen nagenoeg hetzelfde wedervinden, wat zij reeds bij osiander, ullmann, lange en anderen hadden aangetroffen, wordt echter het resultaat van dezer onderzoekingen op gepaste wijze voor een Nederlandsch publiek bearbeid, en meermalen met schoone en belangrijke aanmerkingen verrijkt.- Het werk is zoo ingerigt, dat de greuve strauss op den voet volgt, en derhalve
zijne taak in drie deelen splitst. De inleiding van strauss, zijne eigenlijk gezegde critische ontleding, en zijne Schluss abhandlung worden hier van stuk tot stuk behandeld. Vooraf gaan eenige opmerkingen, waarin eerst wordt onderzocht, in hoeverre het werk van strauss kan aan-
{==583==} {>>pagina-aanduiding<<}
spraak maken op wijsbegeerte; (men zal hier dit woord wel in den meest algemeenen zin, niet van een bepaald wijsgeerig stelsel te verstaan hebben) terwijl vervolgens de gewone maar noodzakelijke aanmerkingen over het onjuiste van den titel, het eenzijdige van het standpunt, en de wijze van behandeling des Leben Jesu worden in het midden gebragt.
In de eerste Afdeeling wordt de Inleiding van strauss naauwkeurig beschouwd, gewogen, en te ligt bevonden. Deze inleiding wordt daartoe in alle hare deelen opzettelijk nagegaan. - Wien ook dit voorbereidend onderzoek te uitvoerig moge voorkomen, wij kunnen niet anders dan deze naauwkeurigheid prijzen. Het gold hier immers de principen van het Straussische stelsel. Hier vooral moest de wijsgeer hem bekampen, en alzoo de nietigheid van den grondslag aantoonen, waarop het Mythengebouw is optrokken. Wij achten het voor den lezer, die strauss kent, overbodig, en voor anderen geheel nutteloos, hier uitvoerig op te geven, wat men in elke paragraaf vindt. Genoeg, wat strauss beweert, omtrent het ontstaan, de voortgangen, en de tot nog toe gebrekkige toepassing der Myth-verklaring van het N.T. wordt met juistheid beoordeeld. Het Mythen-begrip zelf wordt getoetst, en daarna onderzocht, wat er zij, zoo van de mogelijkheid der Mythen in het N.T. naar in- en uitwendige gronden, als van de negatieve en positieve criteriën der Mythen, door strauss gesteld. Een en ander vindt men in § 6-24; terwijl in § 25, die den overgang tot de 2de Afdeeling uitmaakt, nog opzettelijk wordt opgemerkt, hoe verkeerd strauss handelt, met ieder Evangelisch berigt afzonderlijk anatomisch te ontleden, zonder op den geest van het geheel te letten. Eene opmerking, welke, met hoeveel regt ook door den Heer de greuve en anderen gemaakt, zich misschien beter aan § 5 der inleiding had aangesloten, en waarbij nog had kunnen gevoegd worden, dat eene bloot negatieve critiek, gelijk die van strauss, niet wel anders kon te werk gaan, daar zij alleen op
inwendige gronden beslist, en een bloot resultaat van subjectiviteit

{==584==} {>>pagina-aanduiding<<}
is te achten. - De Schrijver gaat nu over, om, in het 1ste en 2de Hoofdstuk van de 2de Afdeeling, de eigenlijke critiek der Evangelie-geschiedenis door Dr. strauss van stuk tot stuk te ontleden, waarbij, om herhalingen te vermijden, vele afzonderlijke paragrafen dier Geschiedenis vereenigd worden. Het onderzoek wordt in de voor ons liggende Aflevering tot aan de Lijdensgeschiedenis voortgezet. De behandeling van deze, van de Opstanding des Heeren, en van de Schlussabhandlung van strauss, zien wij dus in de 3de Aflevering te gemoet.
Dat hier veel ter zake dienende, ja veel vernuftigs, wijsgeerigs en voortreffelijks wordt aangetroffen, liet zich reeds van de bekende bekwaamheid des geleerden Schrijvers verwachten. Konden wij ons met alle bijzondere gevoelens en opvattingen niet vereenigen, bij zoo grooten rijkdom en moeijelijkheid van vele zaken verwondere dit niemand. Wij eerbiedigen de overtuiging des Schrijvers, ook waar wij onze gronden hebben, om van hem te blijven verschillen. Schier iedere bladzijde van zijn werk zou tot belangrijke onderzoekingen, redewisselingen en vragen aanleiding kunnen geven. Niemand verwachte echter, dat wij hier in bijzonderheden zullen treden. Meer overeenkomstig met het doel van een niet uitsluitend Theologisch tijdschrift achten wij het, omtrent den geest, de methode, het standpunt, het doel en den vorm van de greuve's arbeid eenige algemeene aanmerkingen mede te deelen.
De geest dezer verdediging is regt Christelijk. De Schrijver toont zich vervuld met diepen eerbied voor die heerlijke openbaring Gods, welke wij in christus aanschouwen. Het hart klopt hem warm voor de beleedigde grootheid onzes Heeren en de geschondene eer zijner getuigen. Trekt de Schrijver meer of min tegen het begrip van inspiratie te velde, (b.v. bladz. 161) hij zal hierdoor wel alleen de overdrevene en onbijbelsche voorstelling bedoelen, waarbij men zich de Apostelen als blinde werktuigen denkt eener hoogere aanblazing, met uitsluiting van den invloed hunner eigene subjectiviteit, trapsgewijze ontwikkeling en vroegere denkwijze. Immers wij hooren den

{==585==} {>>pagina-aanduiding<<}
Heer de greuve uitdrukkelijk beweren, bladz. 208, ‘dat de Evangelieschrijvers, zonder dat wij daarbij aan eene onmiddellijke inblazing hebben te denken, van liefde ontvlamd, voor de waarheid bezield, en door Gods geest geheiligd, volkomen geschikt en met de noodige gaven uitgerust zijn geweest, om de waarheid te kunnen en te willen verhalen.’ En met dezen Christelijken zin vereenigd de greuve een' echt wijsgeerigen geest. Liefde tot de waarheid straalt overal door. Wij bewonderen beurtelings de gematigdheid in het oordeelen, de onbekrompenheid in het toegeven, on de juistheid in het schatten van den persoon en de gevoelens zijns tegenstanders (men zie b.v. bladz. 9 en vergelijke er mede het hieromtrent aangemerkte in het, naar wij meenen, later verschenen, Gutachten van hug over strauss.) Ook rekenen wij het den Schrijver tot eer, dat hij, die zich hier op een aan zijne studie vreemd grondgebied bewoog, de werken der beste Duitsche Godgeleerden, vooral van ullmann, zooveel mogelijk gebruikte, zonder hen daarom overal slaafsch te volgen. - Wat het bepaalde vraagpunt betreft: of wij door het hier geleverde ons reeds genoegzaam zien aangewezen, dat het werk van strauss geen wettig uitvloeisel is te achten van de beginselen der speculatieve wijsbegeerte, - hieromtrent schorten wij gaarne ons oordeel op tot na het verschijnen der 3de Aflevering, waarin de eigenlijke Christologie van strauss ter sprake zal komen.
De methode, welke de Heer de greuve gewoonlijk volgt bij de behandeling der afzonderlijke verhalen, geeft hij bl. 300 in dezervoege op: ‘Wij willen eerst zoowel de natuurlijke als Mythische verklaring toetsen, omdat, wanneer eene van beiden ter onzer overtuiging of geruststelling voldoende zijn mogt, de letterlijke of bovennatuurlijke verklaring van zelven schijnt te vervallen.’ Van ons standpunt vinden wij deze methode voortreffelijk. Strauss echter (dien men teregt als voraussetzungvol heeft aangeklaagd, omdat hij overal eerst de natuurlijke en bovennatuurlijke verklaring ontzenuwt, om daarna de My-
{==586==} {>>pagina-aanduiding<<}
thische te gaan verdedigen, van welker waarheid hij reeds vooraf overtuigd was) zou, meenen wij, hier aan den Schrijver vragen, of hij niet van eene verborgene voraussetzung uitgaat, deze namelijk, dat de supranaturele verklaring de ware is, of althans kan zijn? Doch neander heeft ons in de voorrede voor zijn Leben Jesu geleerd, dat de Straussische Voraussetzunglorigkeit onmogelijk, ondoelmatig, ja onchristelijk is.
Het standpunt van den Heer de greuve is dat van Christelijk-wijsgeerige wederlegging van het Straussische stelsel. Hij handhaaft niet de geloofwaardigheid der Evangelische verhalen op stellige uitwendige of inwendige gronden, maar bestrijdt slechts de bedenkingen, door strauss tegen dezelve ingebragt. Het is dus eene negatieve bestrijding eener bloot negatieve Critiek; eene bestrijding echter, die uit haren aard wederom tot positieve resultaten moet henen voeren. Wij hebben volkomen vrede met hetgeen door den Heer de greuve over het geoorloofde en gepaste van eene dusdanige beschouwing is in het midden gebragt, bl. 8-10 der Voorrede. Wij geven dit standpunt slechts daarom aan, opdat niemand hier meer zou verwachten, dan de Schrijver overeenkomstig hetzelve geven kan. Da costa's Voorlezingen voeren integendeel eenen positieven strijd tegen strauss, door handhaving der Evangelische Geschiedenis uit haarzelve.
Naar ons oordeel bragt echter het alzoo gekozen standpunt des Schrijvers zijne eigenaardige bezwaren mede. De onderhavige quaestie is, dunkt Rec., tweeledig: 1o is de Evangelische Geschiedenis in haar geheel (met uitzondering van de weinige historische bestanddeelen, die strauss overliet) Mythe? en 2o zoo neen, in hoever kan men het aanwezig zijn van enkele Mythische of liever Sagenhafte bestanddeelen in onze Evangeliën toegeven? De eerste vraag kon niet anders dan ontkennend beantwoord worden. Hier moest het stelsel van strauss vallen voor de magt der Geschiedenis. Het laatste blijft echter nog altijd de vraag. Hoe zullen wij hier tot zekerheid komen? Ons dunkt, slechts twee wegen slaan hier open. Of op uit-
{==587==} {>>pagina-aanduiding<<}
wendige, historische gronden moet het blijken, dat het ontstaan onzer Evangeliën zóó te denken is, dat er al of niet ruimte overblijft voor het indringen van onhistorische bestanddeelen in dezelve. Of op inwendige gronden moet het uit den aard en den inhoud der verhalen blijken, dat zij al of niet waar kunnen zijn. Slaat men den laatstgenoemden weg in, dan vragen wij: Waar staan hier de grenzen? Niet, dat wij de inwendige critiek zouden versmaden. Wij achten hare uitspraken hoog. Maar men vergete toch niet, dat zij, op zichzelve staande, allen historischen grondslag mist en louter subjectief wordt. Zoo zou het ten laatste mogelijk kunnen worden, dat op hetzelfde verhaal de een het ‘credo, quia absurdum est,’ toepaste, en de ander stelde: ‘absurdum
(mihi) est, non credo’! Een voorbeeld uit de voor ons liggende verdediging heldere het gezegde op. De Heer de greuve houdt, bladz. 654, ‘het in zee storten der zwijnen te Gadara’ voor onhistorisch. Op wat grond? Het verhaal heeft toch alle uitwendige gronden van geloofwaardigheid. Alleen ‘omdat hij geen kans ziet, dit raadsel op te lossen.’ Vreemde rede in den mond van een' man, die uitdrukkelijk verklaart, bladz. 696, ‘dat bij wonderen het hoe buiten ons bereik ligt.’ Gevoelt de greuve niet, dat hij hier het bestreden standpunt nadert, alleen door zijne betere overtuiging wordt teruggehouden, om dit criterium der onbegrijpelijkheid op meerdere verhalen toe te passen, en hier een' bloot subjectieven maatstaf heeft aangewend? Onze overtuiging is deze: Zoo men op eenigen vasten grond het bewijs wil bouwen, dat enkele verhalen des N.T. onhistorisch zijn, dan geschiede dit op een' historischen grondslag. Men zal b.v. hier tot een ander resultaat komen, wanneer men meent, dat de Synoptische Evangeliën uit de mondelinge traditie zijn ontstaan, dan wanneer men het er voor houdt, dat de Evangelisten uit eene gemeenschappelijke schriftelijke bron of bronnen geput of elkanders werk gekend hebben. In het eerste geval laat men meer speelruimte voor het indringen van Mythen in het N.T. dan in het laatstgenoemde. Maar men blijft

{==588==} {>>pagina-aanduiding<<}
toch op historischen grond staan, en, wanneer eenmaal de Hypothese, die men koos, genoegzaam gestaafd is, blijft men meer gewapend tegen de willekeur eener louter subjectieve Critiek. Zoo ook zou men, op historischen grond, zich het verband van onzen Griekschen mattheus met den oorspronkelijken Hebreeuwschen in dier voege kunnen voorstellen, dat er mogelijkheid bestond voor het opnemen van onhistorische bestanddeelen in den eerstgenoemde. Maar, nog eens, men blijft dan op historischen bodem staan.
Indien het opgemerkte eenigen grond heeft, dan is het gebrekkige, dat uit het bloot negatieve standpunt des Heeren de greuve moest voortvloeijen, van zelf aangewezen. Een historisch vraagpunt wordt hier niet genoeg op historische wijze behandeld. Hoe onvoldoende is, b.v., in vergelijking van al het overige, wat § 18 tegen de mogelijkheid van Mythen in het N.T. op uitwendige gronden is ingebragt! Strauss had die mogelijkheid gesteld, door met ééne pennestreek te verklaren: ‘van geen onzer Evangeliën laat zich de echtheid bewijzen.’ En genoegzaam niets wordt hier gevonden ter handhaving der historische testimonia, waarop die echtheid rust. Niet eenmaal wordt het populaire en onomstootelijke bewijs, dat wij voor de echtheid van het Evangelie van lucas in de Handelingen der Apostelen bezitten, met een enkel woord vermeld; een punt echter, waarop strauss zelf zich zoo zeer heeft blootgegeven. (Zie Deel I, p. 79-81 der 3de uitgave.) Zoo wordt ook, om dezelfde reden, § 22 nergens naauwkeurig aangewezen, waar de grenzen tusschen het historische en Mythische staan; iets, hetwelk de Schrijver op zijn standpunt ook niet aanwijzen kon. Het beroep, bladz. 201, op hetgeen ullmann als ontwijfelbaar historisch opgeeft, doet hier weinig af: want hoeveel is er, dat door dezen met stilzwijgen wordt voorbijgegaan, en waarvan het echter hoogst belangrijk is, te weten, of het historisch is of niet! B.v. ullmann houdt de wonderkracht van jezus in het algemeen voor historisch: hebben wij daarom geen belang bij de waarheid der afzonderlijke wonder-
{==589==} {>>pagina-aanduiding<<}
verhalen? En welk vast criterium nu hier ter beoordeeling gekozen, zoo alleen het meer of min
vreemdklinkende van een verhaal ons oordeel leidt?
Wij voegen er nog deze opmerking bij: Zal men ooit doordringen tot de ware toedragt eener zaak, ons door verschillende Evangelisten, soms met meerdere of mindere verscheidenheid, berigt, dan behoort men uit te gaan van een vast aangenomen en ontwikkeld begrip omtrent de onderlinge verwantschap, waarin de verschillende Evangeliën tot elkander staan. Anders geeft men beurtelings aan dezen, beurtelings aan genen de voorkeur, louter op inwendige gronden. Wij meenen dit gebrek ook in de behandeling van sommige verhalen door den Heer de greuve te hebben opgemerkt. Van hem, die geen Godgeleerde van professie is, was het naauwelijks anders te verwachten. Wij nemen echter, uit zijn voorbeeld, aanleiding, om er onze critiek tegen te wapenen.
Het bijzondere doel van de greuve bragt mede, aan te wijzen, dat strauss verkeerdelijk als Hegeliaan wordt beschouwd en beoordeeld. Wij twijfelen echter, of het daartoe noodig was geweest, de critische ontleding van strauss in al derzelver bijzonderheden na te gaan. Onzes inziens had de Heer de greuve kunnen volstaan met de Inleiding van strauss zoo naauwkeurig te behandelen, als hij dit gedaan heeft in de 1ste Aflevering, met vervolgens eenige proeven te geven van het gebrekkige, eenzijdige, willekeurige der toepassing dier principen van strauss op de bijzondere deelen der algemeene Geschiedenis; om dan daarna tot de Schlussabhandlung te komen. Zoo doende waren de herhalingen geheel vermeden, welke de greuve door zijne bladz. 296 voorgeslagene methode getracht heeft eenigzins te ontwijken. Zoo had niet telkens dezelfde wederlegging van denzelfden gang van redenering behoeven terug te keeren. Wij kunnen ons echter met zijne betrekkelijke volledigheid des te eer tevreden houden, omdat wij daaraan vele belangrijke aanmerkingen over afzonderlijke trekken der Evangelie-geschiedenis te danken hebben, al dienen die aanmerkingen ook niet al-
{==590==} {>>pagina-aanduiding<<}
len, om ons te overtuigen, dat strauss geen Hegeliaan moet heeten.
Wat eindelijk den vorm van het werk betreft, lag het aan ons, of aan den aard des onderwerps, dat de stijl des Heeren de greuve ons somwijlen omslagtig en dikwijls wat duister scheen? Ook meenden wij, dat de laatste helft der 2de Afdeeling eenige sporen van overhaasting droeg. Althans, hoe verder wij kwamen, des te minder vonden wij strauss in bijzonderheden wederlegd, en op het laatst is het niet veel meer dan een bloot verslag van den gang der Straussische argumentatie, met enkele grondige tegenbedenkingen en vele exclamaties doorweven. Kwam dit ook daarvan, dat de Schrijver het moeijelijke gevoelde, om telkens al weder dezelfde verkeerdheden met dezelfde wapenen te bestrijden? Dan is het misschien daaraan toe te schrijven, dat hij sommige belangrijke dingen met stilzwijgen voorbijgaat, (b.v. de doelmatigheid van het verstommen van zacharias, Luc. 1 vs. 22, om de geheimhouding te bevorderen van de belofte, aan hem geschied, Afl. II. bl. 315. Of, wil men een ander voorbeeld, het doel der wijnverandering, als symbool van jezus milderen geest tegenover de strengheid des Doopers) - dat hij verder enkele wezenlijke bezwaren te ligt acht, (b.v. hoe los wordt over het moeijelijke vraagpunt heengestapt, waarom johannes de verheerlijking op den berg niet vermeldt, bl. 718) en anderen onvoldoende beantwoordt. (De bezwaren, tegen lazarus opwekking bl. 682 opgesomd, hoewel zij voor Rec. evenmin als voor den Heer de greuve de kracht hebben, om de geloofwaardigheid van dit verhaal in verdenking te brengen, zijn echter niet zóó ligt te achten, dat men met eene enkele optelling derzelve, en met den uitroep: ‘En dat heeten nu alles
afdoende bewijzen tegen de geloofwaardigheid des verhaals!’ zou kunnen volstaan.)
Met dat al willen wij niets afdingen van het vele voortreffelijke, dat werkelijk in dit geschrift wordt gevonden. Voor het geven eener proeve is dit werk minder geschikt. Bijzonder behaagde ons, om uit de Inleiding iets te noe-
{==591==} {>>pagina-aanduiding<<}
men, de 24ste §, waarbij echter Rec. den Schrijver meent te moeten vragen, of de meeste bedenkingen tegen de natuurkundige en zedelijke mogelijkheid der wonderen niet reeds van zelf worden vernietigd door de definitie, bladz. 233, dat wonderen alleen den ons bekenden loop der natuur te boven gaan. Bedriegt Rec. zich niet, dan was toch de afkeer van het Rationalisme tegen wonderen vooral gebouwd op de verkeerde vaststelling van het begrip eens wonders, als in strijd met de eeuwige wetten der natuur. En vraagt men ons naar de 2de Aflevering? wij prijzen inzonderheid de behandeling der geschiedenis van de kindschheid onzes Heeren. Alleen hadden wij gewenscht, dat de Heer de greuve van de oude en door zoo velen als te gezocht veroordeelde poging, (waarvan hij zich op zijn negatief standpunt had kunnen ontslagen achten) om den strijd tusschen de twee geslachtlijsten bij mattheus en lucas te vereffenen door de hypothese van een pligthuwelijk onder 's Heeren voorouders, niet wederom had gewaagd, zonder haar grondiger en exegetischer te staven, ook tegen andere, naar ons oordeel verkieslijkere, beschouwingswijzen der geslachtregisters. Verbood ons bestek ons geene meerdere uitvoerigheid, wij zouden ons nog eenige bescheidene aanmerkingen veroorloven op zijne opvatting van het doel, waartoe de Heer zich door johannes doopen liet, - van zijne betrekking tot dezen, - van de verzoeking in de woestijn, en den intogt in Jeruzalem. Doch wij vreezen reeds te uitvoerig te zijn geweest.
De Heer de greuve zou onze beoordeeling geheel verkeerd hebben verstaan, wanneer hij twijfelde, of onze dankbetuiging opregt was voor het nut en genoegen, dat ons de lezing van zijn werk verschafte, en voor de belangrijke bijdrage, door hem geleverd, aan den opbouw der theologische wetenschap in ons vaderland. Zoo wij meer hebben aangewezen, wat wij in zijn werk anders gewenscht, dan wat wij er voortreffelijk in aangetroffen hebben, dit was alleen omdat wij niet twijfelden, of dit laatste zou aan een ieder van zelf in het oog vallen. - Wij zien met groot verlangen het vervolg te gemoet.

{==592==} {>>pagina-aanduiding<<}

Van geheel anderen aard, gelijk ook voor een geheel ander publiek bestemd, dan het werk van Prof. de greuve, zijn de drie Gesprekken van den Eerw. cool. Wij kunnen in derzelver aankondiging des te korter zijn, omdat wij niet twijfelen, of het werkje zal wel reeds in de handen van de meesten onzer lezers zijn. Zoo niet, dan schaffe men het zich ten spoedigste aan. Het stelt zich ten doel, den ongeleerden, maar toch beschaafden en welgezinden Christen een voldoend en leerzaam antwoord te geven op de vraag: ‘wat is er toch van strauss en zijn Leven van Jezus.’ In het eerste Gesprek wordt aangewezen, wat strauss eigenlijk wil, in wat geest hij denkt, van welke praemissen hij uitgaat, waarin het gevaarlijke van zijn boek bestaat, en wat goeds het echter reeds heeft te weeg gebragt. In het tweede wordt ons voorgehouden, in welk licht strauss zelf zich in zijn werk vertoont, wat hij eigenlijk door Mythe verstaat, hoe dezelve, volgens hem, zullen ontstaan zijn, hoe willekeurig en onvoldoende hij dogmatisch weder herstelt, wat hij historisch had afgebroken. (Prof. de greuve moge uitdrukkingen, als welke bladz. 34 en 78 voorkomen, den Schrijver ten goede houden.) Verder wordt het hier voorgesteld, op wat wijze hij zijne aanvallen gewoonlijk ingerigt, hoeveel wonderbaars hij ons, uit haat tegen de wonderen, doet vooronderstellen, hoe onbillijk hij Canonische en Apocryphe Evangeliën op óóne lijn plaatst, en schijnstrijdigheden als geldige gronden tegen de geloofwaardigheid der eersten aanvoert. In het derde Gesprek eindelijk, wordt het onvoldoende en inconsequente aangewezen van de beschouwing des Heeren als het hoogste Genie. En voorts wordt nog een
woord aangemerkt over het verband van strauss met de speculatieve wijsbegeerte. (Toen de Schrijver dit opstelde, zag de Dogmatiek van strauss het licht nog niet. Uit deze is het intusschen gebleken, dat strauss geene verzoening meer, maar thans onverzoenlijken strijd wil tusschen gelooven en weten. Zie zijne Chr. Glaubenslehre, I. p. 356.) Alles wordt besloten met een hartelijk woord over het inwendige bewijs voor de

{==593==} {>>pagina-aanduiding<<}
waarheid van het Evangelie als de beste steun voor ons geloof. Een woord, dat genoegzaam toont, hoe de nieuwste en beste rigting der Apologetische wetenschap in Duitschland onzen Schrijver niet vreemd is, en dat zijn hart evenzeer vereert, als het met zijnen stand overeenkomt. Hoogst voldaan over deze poging, om resultaten van meer abstracte studie in populairen vorm over te brengen, bevelen wij het lieve boeksken allen aan, die aan de versterking hunner belangrijkste en heiligste overtuiging behoefte gevoelen.


Vertrouwelijke Brief van eenen Jesuit over het Concordaat en de Vrijheid van Onderwijs, uitgegeven door een' Protestant, voor eigen rekening. Te Utrecht, bij H.M. van Dorp. 1841. In gr. 8vo. 11 bl. f : - 15.

Onder de menigvuldige stukjes, die over Concordaat en Vrijheid van Onderwijs in deze dagen geschreven zijn, mag het bovenstaande ook wel een plaatsje hebben. De Uitgever van dezen zoogenaamden brief, die zich M - O. teekent, toont daarin niet de nadeelen aan, die er, naar zijn inzien, uit beide genoemde zaken voor Protestantisme en Burgerstaat zullen voortvloeijen, maar slaat eenen tegenovergestelden weg in, en laat onder dezen vorm, die hij genoeg erkent dat verdicht is, eenen Jezuit sansfoi aan een' zijner Ordebroeders zijne vreugde in hevige bewoordingen te kennen geven, wegens de groote voordeelen, die hij zich voor den luister zijner Orde, voor de Hierarchie van Rome, voor de Roomsch-Katholieke Kerk in Nederland, en tot onderdrukking van de Protestantsche Kerk aldaar belooft, wanneer de twee gemelde dingen tot stand komen. Het een of ander moge hierin wel eens wat overdreven voorgesteld zijn, gelijk de aard van zulke satirische schriften medebrengt; maar het wezen van de zaken, daarmede bedoeld, verdient alle aandacht: hierom plaatsen wij dit in zijne soort wèlgeschreven stukje met eere nevens de andere, en verzoeken den genen, die in de gemelde din-
{==594==} {>>pagina-aanduiding<<}
gen belangstellen of daarop invloed kunnen hebben, hetzelve ad notam te nemen en te houden.


De Jezuiten, de Troon der Nederlanden, en het Concordaat. Vlugtige Historische Herinneringen en Wenken. Te Amsterdam, bij A.B. Saakes. 1841. In gr. 8vo. 66 bl. f : - 60.

Te bewaren wat men goeds en nuttigs bezit, is te allen tijde lofwaardig. Voor instellingen en verordeningen, die ten steun van Godsdienst, van beschaving en verlichting verstrekken, te waken, is eene verpligting, die op ieder burger der Maatschappij en op ieder Christen, overtuigd van het belang en de nuttigheid derzelven, rust. Waar de invloed van vreemde heerschappij of listige woelingen van kerkelijke magt dat goede, dat bestaande nuttige zouden trachten te ondermijnen of te vernietigen, daar mag de weldenkende niet sluimeren of slapen; en de tijd, dien wij beleven, vereischt, meer dan ooit, waakzaamheid! Dat dan, te midden der plannen, die er in het werk worden gesteld, om de vaste grondzuilen van het Protestantismus te doen wankelen, de woorden in dit stukje niet die zijn van eene stemme des roependen in de woestijn! Wat de woelingen van Rome sedert 1815 hier te lande hebben uitgerigt, wordt met levendige verwen geteekend; de middelen, die men nog aanwendt, worden helder opengelegd; de gevolgen, die er uit zouden kunnen voortvloeijen, zonder bewimpeling ontvouwd; en wat men, op geschiedenis en ervaring gegrond, voor de toekomst te wachten hebbe, wanneer zij gelukken, wordt niet verzwegen, maar duidelijk en klaar het gevaarlijk standpunt aangewezen, waarop Nederland zich ten slotte zoude geplaatst zien.
Er zijn reeds vele brochures voor en tegen een Corcordaat met Rome in het licht verschenen; wij willen dus over die zaken niet breeder uitweiden, maar alleen zeggen, dat deze historische herinneringen, die vrij kras ge-
{==595==} {>>pagina-aanduiding<<}
schreven zijn, ernstige overweging verdienen; en Ref. beaamt ten volle, wat de Schrijver zegt: ‘De Protestanten willen de Roomsche Kerk niet onderdrukken of er boven uitsteken. Zij gunnen haar de volkomenste vrijheid van Godsdienst, zelfs het voorregt, dat het Gouvernement zoo weinig invloed op haar heeft, terwijl onze Kerk door hetzelve bijkans geheel beheerscht, ten minste geadministreerd wordt. Maar zij willen geen' buitenlandschen invloed op de Roomsche Kerk hier te lande, die, ja, wel facto eenigermate bestaat, doch die door een Verdrag met Rome sterker wordt. Zij willen dit, meer om het belang van den Staat, dan van hun eigen.’ En Ref. voegt er met belangstelling de woorden bij: ‘Het is de pligt van elken getrouwen en aan zijnen Vorst gehechten onderdaan, wanneer hij bespeurt, dat eenig gevaar den Troon bedreigt, te trachten den Koning, zelfs zijns ondanks, te redden.’
Op den Koning blijve ons vertrouwen gevestigd; terwijl wij de zaak van Godsdienst, beschaving en verlichting, die van het welvaren en den bloei des Vaderlands niet kan of mag afgescheiden worden, den God van waarheid en licht verder eerbiediglijk aanbevelen.


Woorden van broederlijke onderwijzing en waarschuwing ten opzigte van het gebruik der sterke dranken. Eene bijdrage ter bevordering der Matigheidsgenootschappen, door A.L. van Nes, Predikant te Bentheim. Naar den tweeden, geheel omgewerkten Hoogduitschen druk. Te Groningen, bij J. Oomkens. In kl. 8vo. 48 bl. f : - 25.

Voor zoo veel dit boekje eene waarschuwing bevat tegen de dronkenschap, mag Recensent hetzelve over het geheel wel aanbevelen, daar het zoo wel derzelver rampzalige gevolgen, als de daartegen geldende zedelijke (*) redenen

{==596==} {>>pagina-aanduiding<<}
aanvoert; doch voor zoo veel het dienen moet ter aanprijzing van het oprigten van zoogenaamde Matigheidsgenootschappen, kan hij er zich niet zoo volkomen mede vereenigen. - Er zijn zekerlijk vele nuttige dingen, die genootschappelijk door de bijdragen en de medewerking van velen, het gelukkigst en krachtigst bevorderd worden; en hierin is dan ook ons bij vergelijking kleine Vaderland, in de laatste vijftig, zestig jaren, voorzeker niet achterlijk geweest: doch ook hierop is het Horatiaansche zeer toepasselijk:

‘Est modus in rebus; sunt certi denique fines, 
Quos ultra citraque nequit consistere rectum.’ 


Er zijn dingen, die uit hunnen eigen aard langs dien weg niet, of niet doelmatig genoeg kunnen bereikt worden, of men werpt zich in uitersten, en neemt halve of overdrevene maatregelen, of wel beide te gelijk. Er is ook dikwijls eene mode in alles; en door die mode, vooral wanneer het eenen goeden schijn heeft, laat men zich, zonder de zaak verstandig te beredeneren, medeslepen. - Dit een en ander is grootendeels toepasselijk op de dusgenoemde Matigheidsgenootschappen. Immers vooreerst willen zij, naar hunnen naam beschouwd, te veel doen. Wat is toch matigheid in hetgene, dat men doet of geniet? Immers niet hetzelfde als onthouding; niet dat men het geheel nalaat, maar dat men daarin zekere maat houdt, zoo veel als tot het beste oogmerk dienstig en den redelijken mensch waardig is; doch zij willen, dat men zich van sterke dranken ganschelijk onthoude: zij moesten dan liever, hoewel ook dit te algemeen is, Onthoudings- of, zoo als er werkelijk reeds onder dien naam bestaan, Afschaffingsgenootschappen heeten, en willen dus als zoodanig te veel doen. - Ten tweede, uit een ander oog-
{==597==} {>>pagina-aanduiding<<}
punt beschouwd, willen zij te weinig doen. Om nu niet eens te zeggen, dat de matigheid in vele andere zinnelijke genietingen, ja zelfs in geestelijk genot en in werkzaamheid te pas komt; zij werken alleen op het gebruik van sterke dranken; (in bovenstaand boekje eigenlijk alleen van den jenever;) zij werken dus zeer eenzijdig, en laten het wijn- en bier-drinken onaangeroerd, waarbij toch niet minder schadelijke buitensporigheden plaats hebben. - Ten derde, zij stellen voor hetgene, dat zij afgeschaft willen hebben, niets, dat algemeen voldoende is, in de plaats. Sommigen prijzen wel het bier aan; en het ware te wenschen, dat hiervan meer algemeen gebruik gemaakt wierd, hoewel dit nogtans in de eene Provincie van ons Vaderland, b.v. in
Noordbraband, veel meer plaats heeft, dan in de andere; maar zij schijnen niet te gedenken, niet alleen dat hierin ook onmatigheid kan plaats hebben, maar ook dat, volgens geneeskundige getuigenissen, in vroegere tijden, toen er veel meer gebruik van bier gemaakt werd dan tegenwoordig, ook zulke ligchaamskwalen, waarvan men nu weinig hoort, veel menigvuldiger waren, welker oorzaak in het veelvuldig gebruik van bier moest gezocht worden. Of zou men ook het voorbeeld willen volgen van eene zekere vereeniging, die Rec. onlangs las dat in Ierland plaats heeft, waar, onder aanvoering van zekeren Roomschkatholieken Priester, velen zich verbonden hebben, om niet anders dan thee te drinken, vanwaar zij ook bekend zijn onder den naam van Teatotallers, zoo veel als louter-theedrinkers? Nu, dat zou kostelijk zijn, de gestellen, die door misbruik van sterken drank overprikkeld en overopgewonden zijn, door het gebruik? (of heeft daarbij geen misbruik plaats?) van thee te verslappen! de regte weg naar het gasthuis en naar het kerkhof. - Het zal dus hierin ook wel op de beide bekende spreuken nederkomen: Abusus non tollit usum, en: Medio tutissimus ibis; en voor zoo veel de genen betreft, die zich aan dien abusus schuldig maken, en dit veilige medium verlaten, waarin het dan ook zijn moge, gelukkig hij, die niet door veel gerucht

{==598==} {>>pagina-aanduiding<<}
maken of overdreven eischen, of door noodelooze zelfonthouding, welke een' ander, die zich te buiten gaat, niet matig maken zal, maar door stillen persoonlijken invloed, verstandigen raad en doelmatige middelen, ‘zijnen broeder van deze dwaling zijns wegs bekeert, hierdoor een leven van den dood redt, en menigte van zonden bedekt.’






De Veluwe. Eene Wandeling van O.G. Heldring en R.H. Graadt Jonckers. Te Arnhem, bij G. van Eldik Thieme. 1841. In kl. 8vo. 255 bl. f 1-65.

Hadden wij het genoegen, door de Heeren nijhoff en ten hoet de heerlijke omstreken van Arnhem en Nijmegen meer bijzonder te leeren kennen, niet minder aangenaam is ons de verschijning van dit werkje. Dat gedeelte toch van Gelderland (de Veluwe) is eene beschrijving overwaardig. Inzonderheid is dezelve geschikt voor hen, wien tijd en gelegenheid in het zomersaizoen niet ontbreken, om deze waarlijk schoone en vruchtbare landstreek te bezoeken. Beide Heeren, ten volle overtuigd van het aangename van zoodanig reisje, ondernamen hetzelve, om de heerlijke Natuur en de gulle gastvrijheid der Veluw-bewoners te genieten; en, ten einde zulks in den volsten zin des woords te kunnen, namen de reizigers voor, dat bij wijze van wandeling te doen.
De wandelaars achtereenvolgende te vergezellen, zoude ons hier te breedvoerig doen worden: de plaatsen, dorpen, wegen, heiden, hofsteden, grafheuvels, bosschen, bergen enz., waar zij zich ophielden, kan de lezer, met een' oogopslag ontwaren uit de inhoudsopgave, die deswege een veertigtal aanwijzingen opgeeft. De Inleiding behelst een beknopt, maar zaakrijk overzigt van de Geschiedenis der Veluwe zelve, zijnde de overige afdeelingen nu en dan met geschiedkundige opmerkingen en herinneringen doorweven. Hier en daar zijn de beschrijvingen pittoresk, hoezeer wij er eene mengeling van humor en ernst in vinden, die aan sommige afdeelingen eene vrij

{==599==} {>>pagina-aanduiding<<}
bonte kleur geeft: de gesprekken, opmerkingen en onderhandelingen der reizigers hadden wij gaarne in een' meer natuurlijken, gezelligen toon verlangd; hierdoor zou dat contrast van luim en moraal, van dogma en godsdienstige beschouwingen zoo groot niet zijn geweest. Er heerscht op deze en gene bladzijde een zekere mystieke toon. De Natuur, voorzeker, de bewoners van verschillende landstreken kunnen bij den welgestemden reiziger zielverheffende, Godverheerlijkende gedachten doen ontstaan, die dan, uit zijn binnenste oprijzende, zoo vele danktoonen zijn, door hem den Gever alles goeds, den Uitdeeler van alle tijdelijke en geestelijke zegeningen toegebragt; maar, om op eene wandeling zóó te redeneren en te moraliseren, als b.v. hier in de XVIde afdeeling, waar de reizigers de Valk gaan bezoeken, geschiedt, komt Rec., den aard vooral van het werkje in aanmerking nemende, ongepast voor. Vele overdenkingen kunnen, buiten twijfel, bij den nadenkenden, het vale Veluwland overtrekkende, opkomen; maar zoo als ze hier, bij het denken aan en naderen tot de Valksche menschen, gevonden worden, kunnen ze niet bevallen. Het kwam onder anderen den reizigers voor, ‘dat, al was het niet naar het ligchaam, er dan toch wel op de Veluwe naar den geest sommigen waren, die gaarne zeiden: “ik ben rijk en verrijkt en heb geen dings gebrek;” en of dan misschien niet de gelijkenis van het huis gekeerd met bezemen, verlaten door eenen, en wederom ingenomen door zeven duivelen, een woord van toepassing op zoodanige menschen zoude zijn, dat zouden zij wel gelooven kunnen.’ En verder, van de arme landstreek gewagende, die eenmaal bezaaid stond met boomen, maar, deze, de eerste kinderen der schepping, (?) uitgeroeid zijnde, heide was gebleven, heet het: ‘Uw beeld is het, o mensch! gij, die het evenbeeld Gods
waart, en het niet meer zijt! - Ach! laat geen oogenblik voorbijgaan, om aan uzelven te doen, wat gij aan de natuur niet deedt. Nog is er herstelling mogelijk; nog is weder herleving, vernieuwing, wedergeboorte denkbaar en uitvoerbaar. - Ja zekerlijk, zoo is het, want de natuur is nergens zoo

{==600==} {>>pagina-aanduiding<<}
onvruchtbaar, dat zij niet, door trouwe vlijt en vaste hand verbeterd, nog tot wasdom, hoe gering dan ook, te brengen is, en zoo is het ook met den verharden mensch; hij kan nog vruchten dragen, geloof en bekeering waardig. ‘Wij kwamen aan de Valk.’
De reizigers zijn er; en het valt hun in die streken, niet alleen wat de gastvrijheid betreft, maar wat de echt wetenschappelijke vorming aangaat, zeer mede. Verschillende mededeelingen worden hiervan gedaan. Zij bevinden zich hier in de woning van een' Veluwenaar, om het zoogenaamde honigfeest te vieren. Men kan hier verder kennis met de bewoners van het huis maken; brave en gastvrije menschen.
Grondzuilen van het Nederlandsche Protestantismus zijn in onze dagen vooral zeer noodig; maar wij kunnen er maar niet toe komen, om de Boekzaal (met alle reverentie voor dat Tijdschrift) er toe te brengen. De reizigers vinden ze hier, en noemen ze alzoo, en tevens het beste vehiculum (voertuig) om tot het volk de gedachten te brengen, die onder hetzelve waarheid en levenswijsheid konden verspreiden. Hoe dit zijn moge, het zal ieder mensch en Christen genoegen doen te vernemen, dat in deze stille woestenij zoodanige menschen aangetroffen worden, die het goede zoo zeer beoefenen, aankweeken en bewaren, als deze Veluw-bewoners doen. Of de zoon, die op eenen half weemoedigen toon, wanneer er over de jeneverwering gesproken wordt, zegt: ‘Ach! mijnheer, de verblinding was ook te groot geworden. Als een mensch zich dood dronk, zoude men immers een slokje genomen hebben voor den schrik!’ nog wel op de hoogte staat, om eenige uitmuntende boeken van kist, en van heiningen (want de reizigers zeggen, dat het hunne verwondering gaande maakte, toen zij zagen, welk gebruik deze mannen van hunne boeken maakten) met nut te kunnen gebruiken, hieraan neemt Rec. de vrijheid eenigzins te twijfelen.
Zoo als wij zeiden, de plaatsbeschrijvingen zijn nu en dan schilderachtig, en het descriptive van woningen en streken bevallig.

{==601==} {>>pagina-aanduiding<<}

Wat er toe vereischt wordt om een Veluw-reisje te doen, wordt opgegeven in de Narede; en wel vooreerst een weinig echte vaderlandsliefde; ten tweede een greintje oud Protestantisme; en ten derde, men moet een Christen zijn. Waarom? Alles te vinden in het werkje zelf, dat wij den reizigers wel kunnen aanbevelen, ‘opdat het boekje iets bijdrage, om datgene te doen kennen, wat hier waarlijk gevonden wordt.’
De reizigers houden ons (sommige stukken zijn door hen gezamenlijk gemaakt, sommige door een' van hen beide) de in het midden gebragte aanmerkingen ten goede. ‘Is het mode, en anders niet, snel te willen reizen,’ het komt wel wat te veel aan de orde van den dag, om in het godsdienstige meer aan klanken dan aan degelijke zaken te hechten: de Godsdienst blijve eene zaak van het gezond verstand, opdat het zijne regten aan het gevoel en de verbeelding niet afsta!







Gedenkboek der Inhuldiging van Z.M. Willem II, door G. Engelberts Gerrits. Met gegraveerden Titel, Portret en Steendrukplaten. Bij A.C. Kruseman, te Haarlem, en van der Paauw en Co., te Leyden. 1841. In gr. 8vo. XXXII en 198 bl. f 3-50. Buiten Inteekening f 4-50.


Des Konings Inhuldiging. Vaderlandsche Feesttoonen. Door A. van der Hoop, jr. Te Rotterdam, bij A. Wijnands. 1841. In gr. 8vo. 64 bl. f 1 - :


Verwelkoming van Neerlands tweeden Koning op Overijsselsch grondgebied. Zijner Excellentie den Heere Grave Van Rechteren, Gouverneur der Provincie, toegeëigend door G.A.C.W. Marquis de Thouars, oud-Hoveling en oud-Luitenant in Koning Willem Frederiks dienst. Te Deventer, bij J. de Lange. 1841. In gr. 8vo. 15 bl. f : - 25.


Hulde aan Neerlands dierbaren Koning, ter gelegenheid van Hoogstdeszelfs komst in het Landschap Drenthe; een Lied

{==602==} {>>pagina-aanduiding<<}
voor deze dagen, met belangrijke Aanteekeningen; door G.A.C.W. Marquis de Thouars, enz. Te Sneek, bij F. Holtkamp. 1841. In gr. 8vo. 47 bl. f : - 50.

Het was te voorzien, dat de merkwaardige gebeurtenis van het vorige jaar, toen willem I de kroon aan onzen tegenwoordigen Koning afstond, tot eene menigte van prozaïsche en poëtische voortbrengselen aanleiding zou geven. Een viertal grootere en kleinere stukken, óf betrekkelijk de eigenlijke huldiging van willem II te Amsterdam, óf bestemd tot welkomstgroeten bij de latere togten van den nieuwen Koning naar onderscheidene deelen des Rijks, liggen voor ons ter beoordeeling.
Rec. begint met het uitvoerigste, het Gedenkboek van den Heer engelberts gerrits. Fraai gecartonneerd, met eenen sierlijken omslag, daartoe opzettelijk vervaardigd, heeft het boek een prachtig uiterlijke. Druk en papier zijn zeer goed, en het portret van den Koning, door kruseman geschilderd en door kaiser gegraveerd, laat niets te wenschen overig-Jammer, dat de beide andere platen minder gelukkig zijn uitgevallen; te meer, omdat de uitgevers het werk aan bekwame handen hebben toevertrouwd, gelijk de namen van craeyvanger en last aantoonen, en dus regt hadden, om iets beters te verwachten.
Het zamenstellen van dergelijke Gedenkboeken is geene gemakkelijke taak. De zaak zelve, hoe belangrijk zij ook wezen moge, levert gewoonlijk geene genoegzame stoffe op, om een geheel boek te vullen, vooral indien geene redevoeringen en dichtstukken, bij de feestviering uitgesproken of vervaardigd, kunnen worden opgenomen. Van elders moet dan het noodige worden gezocht, en veel hangt daarbij van de keuze of den greep af. De Heer engelberts gerrits heeft deze moeijelijkheid ook gevoeld, en eenen weg ingeslagen, die hem althans een ruim veld ter bewandeling aanbood. Hij laat eene korte geschiedenis van het Nassausche huis voorafgaan, waaraan de eerste acht Hoofdstukken van zijn boek zijn toegewijd. Het negende geeft een kort overzigt van de lotgevallen en daden van onzen tegenwoordigen Koning; terwijl de drie laatste Hoofdstukken over de eigenlijke gebeurtenissen handelen, tot wier gedachtenis het boek werd opgesteld. Rec. kan niet ontkennen, dat het hem voorkomt, dat de zaak op deze wijze wat al te hoog is op-
{==603==} {>>pagina-aanduiding<<}
gehaald, en dat er te veel is, wat met willem II in een al te verwijderd verband staat. Hij zou zich verbeeld hebben, dat de vroegere geschiedenis van onzen tegenwoordigen Koning genoeg en gepastere stoffe zou hebben opgeleverd. De oorlog op het Spaansche Schiereiland, waarin hij als Prins van Oranje zulk een werkzaam deel nam, is zulk een merkwaardig tijdvak van de geschiedenis onzer eeuw, dat het den bekwamen Schrijver niet aan gelegenheid zou hebben ontbroken, om ons belangrijke tafereelen te schilderen, die als in onmiddellijk verband met de geschiedenis van zijnen held zouden hebben gestaan. Quatre Bras en Waterloo, Hasselt en Leuven volgen daarop, als nieuwe heldendaden, en schoon zij hier natuurlijk worden vermeld, was door het in het negende Hoofdstuk geschrevene de stof toch
niet uitgeput. Wij zouden op deze wijze een Gedenkboek hebben ontvangen, dat meer bepaald op willem II betrekking had, gelijk ook in de beschrijving der feesten zelve eene meerdere uitvoerigheid niet ongepast zou kunnen geacht worden.
Zoo zou Rec. geoordeeld hebben, dat het Gedenkboek had moeten worden ingerigt. Doch als hij deze zijne bijzondere meening ter zijde stelt, en beoordeelt, wat de Schrijver heeft gegeven, zoo erkent hij gaarne, dat hij dit werk met genoegen heeft gelezen. De Heer engelberts gerrits heeft ook door andere geschriften getoond, in de vaderlandsche geschiedenis te huis te zijn, en van die kennis draagt ook dit werk de blijken. In eenen aangenamen, goeden en bevalligen stijl levert hij een overzigt van de geschiedenis van het Huis van Oranje, dat tevens een overzigt mag genoemd worden van de geschiedenis des Vaderlands, van het ontstaan der Republiek af. Met korte, maar fiksche trekken teekent hij de belangrijke personen, die uit het doorluchtige Huis zijn voortgesproten, en schetst hunne groote daden, zonder ook hunne gebreken te verzwijgen. Het boek levert alzoo eene aangename lektuur op, en roept menig merkwaardig tijkvak, menige groote gebeurtenis ons met verlevendigde kracht voor den geest. Het spreekt van zelf, dat in een Gedenkboek, als het tegenwoordige, geene onpartijdige beoordeeling te zoeken is van de gebeurtenissen der laatste jaren, geene ontwikkeling van de aanleiding en oorzaken der overdragt van de kroon. Over het algemeen heeft de Schrijver hier met verstandige gematigdheid gesproken en is veel met stilzwijgen voorbijgegaan. Schoon derhalve

{==604==} {>>pagina-aanduiding<<}
dit Gedenkboek niet juist datgene bevat, wat Rec. verwachtte te zullen vinden, heeft hij het nogtans met genoegen gelezen, en beveelt het gaarne anderen ter lekture aan. Trouwens, dit is schier onnoodig, als men de aanzienlijke lijst van inteekenaren inziet, die de uitgave hebben bevorderd.
Wij komen tot: Des Konings Inhuldiging, door a. van der hoop, jr. Wat zullen wij van dit stuk zeggen? De Dichter heeft zich den vorm gemakkelijk gemaakt. Het zijn alle losse, onzamenhangende verzen, getiteld: Voorzang, Intrede, Verwachting, Inhuldiging, Feestverlichting, Zondag den 29 November 1840, de Koning in den Schouwburg, Afscheidstoonen. Een fiksche, krachtige lierzang op het geheel zou Rec. beter gesmaakt hebben, dan al die afzonderlijke brokjes, die het voorkomen hebben, alsof den Dichter tot taak gesteld was, op elke der afzonderlijke afdeelingen der feestviering een vers te maken. Vele zijn dan ook weinig beteekenend, zonder veel gloed of belangrijkheid. Over het geheel is deze bundel minder rijk aan poëzij, dan wij gewoonlijk, ondanks al zijne gebreken, bij van der hoop aantreffen. Hij moge in den voorzang zeggen:

Ja, dierbre luit, wordt gij gevoelverkonder 
Van 't geen mijn hart door geestdrift werd gewaar; 


of:

Boei 't Hollandsch oor door keur van harmonij 
En doe mijn ziel verzaligd opwaarts zweven 
Op 't vleuglenpaar der zoetste melodij! 
Verbeelding, vlam! Gevoel, ontgloei in weelde! 
Verhef de ziel! Verwarm den koelsten geest! 


dergelijke uitroepingen zijn het middel niet, om wezenlijk gevoel te ontvlammen. Het is bombast en klingklang, een stroovuur, dat vlamt, maar niet verwarmt. Zoo is het met een groot deel van deze verzen, waarin het niet aan uitroepingen en herhalingen ontbreekt. De Heer van der hoop gaat niet vooruit; maar waarom wil hij ook een boekdeel vol dichten op eene zaak, die daarvoor geen rijkdom van stoffe genoeg oplevert?
Doch voortreffelijk is van der hoop's gedicht, als men het vergelijkt met de stukken van den Marquis de thouars.

{==605==} {>>pagina-aanduiding<<}
Hijzelf denkt er nog al gunstig over; althans in de Verwelkoming lezen wij:

Huldbetoon en eerewachten, 
Krijgs- en ridderpraal vergaan, 
Maar 't geschreevne blijft bestaan 
Van geslachte tot geslachten! 
Maar het dichterlijke lied, 
't Offer, dat mijn hart u biedt 
Met een traan van smachtverlangen, 
Die aan 't zielvolst oog ontschiet, 
En voor 't heil mijns Konings vliet 
Op voor de eer gebloosde wangen, 
Wordt door de Englen opgevangen, 
Gaat in 't Godsrijk nooit te niet. 


Het is mogelijk, maar Rec. twijfelt er aan, of dit lied den Dichter onsterfelijk zal maken. Brommend genoeg begint hij met, in eenen volzin van twee bladzijden, den Koning te zeggen, waarmede men hem niet zal ontmoeten in Overijssel, en die optelling noemt al zeer vreemdsoortige dingen:

Morgenlandsche kleuren, juweelen flonkerbag, 
Walm van nectargeuren (!) bedriegelijke lach, 
Die de voorbo wezen mag 
Aan de ontnuchterde uchtenddeuren 
Van een schrikbren donderslag. (!!) 


Palestijnsche palmen, mastikwalmen, krakend Styraxblad, Sarons rozenwadem, amberzwangere adem, Idumeesche vrucht, die van zerpe honig vloeit, Persische nurussen, Virginische jasmijn, nardus of amoomen, enz. enz. enz. worden opgeteld, en daarmede snelt men den Koning niet te gemoet, nu men hem

smeeksnikkend valt te voet. 


Men heeft andere dingen, waarmede men nadert, onder anderen

onweerstaanbre glansen 
Van 't voorvaderlijk gemoed, 
Ja met schittring, flonkergloed, 
 
 

{==606==} {>>pagina-aanduiding<<}

Waar geen hoofsche prachtrenonkel, 
Lustenkittlend lipkarbonkel, 
Dat robijnen overstraalt, 
Ofirs schittrendst goudgefonkel, 
Vuurwerkpraal noch vlamgekronkel, 
Feest- noch krijgsschalmei bij haalt. 


Doch genoeg van al den onzin! De Hulde eindelijk van denzelfden Dichter, waarin hij tevens op hoogen toon de loftrompet voor Koning willem frederik steekt, is niet minder rijk in merkwaardige plaatsen. Wordt uw hart niet geroerd, Lezer, bij deze beschrijving van uwen Koning?

Snelblikkende, eerbiedwekkende oogen, 
Uitstortende albezielbren gloed, 
Weidt met uw zalvend alvermogen 
Langs burger-, krijgs- en ridderstoet. 
En gij, o balsemende lippen, 
Laat nektar van uw boorden glippen, 
De vuurtaal, die inwendig brandt; 


Die vuurtaal ontvloeit den Dichter ook, als hij onzen voririgen Koning verdedigt, en zegt, dat ‘verfoeibre ondankbaarheid en vloek’ het loon is, ‘na jaren kwistens van zegening aan zulk een hoek.’ Hoort slechts:

Barst los, meesleepende in uw stroomen 
Al wat gevoel heeft, geestdriftvloed! 
't Geldt de eer des koninklijken vromen, 
Barst los! - Mijn boezem staat in gloed! 
Te dondren, morslen en verpletten, 
Geheel de ziel in vlam te zetten, 
Verleên of toekomst ingeleid; 
Te ontscheuren, brijzlen, schokken, roeren, 
Geheel de ziel aan 't stof te ontvoeren, 
Dat adelt voor de onsterflijkheid! 


‘Dat draaft eerst, he!’ zouden wij met Meester jochem zeggen. In de belangrijke Aanteekeningen ontvangen wij een geslachtboom van de familie de thouars in al hare grootheid, waarin niemand vergeten wordt, en de huwelijken van talrijke leden des geslachts opgegeven; evenwel niet van des Dichters vader. Is dat bij toeval, of was dat misschien niet groot en adellijk genoeg? Wij wenschen

{==607==} {>>pagina-aanduiding<<}
den Dichter naar ziel en ligchaam beterschap, en hopen, dat hij het woordeken oud op de titels van zijne volgende werken zal kunnen uitschrappen, en, zoo 't hem lust, Hoveling worden van willem II. Hij heeft zijn best genoeg gedaan, om den Koning te verheerlijken.







Adviezen in de Tweede Kamer der Staten Generaal, in dubbelen getale; door Mr. G. Groen van Prinsterer. Te Leiden, bij S. en J. Luchtmans. 1840. In gr. 8vo. XII en 156 bl. f 1-60.


De Belgische Omwenteling. 1828-1839. Persoonlijke herinneringen met bevestigende bijlagen door De Potter. IIden Deels 2de Stuk. Naar het Fransch. Te Dordrecht, bij H. Lagerwey. 1840. In gr. 8vo. Bl. 157-299. f 1-40.


Belangen van Nederland en Nederlands Indië. Te Haarlem, bij de Wed. A. Loosje, Pz. 1841. In gr. 8vo. 31 bl. f : - 30.

Men kent de denkwijs van den Heer groen van prinsterer. Zij straalt overal in zijne Adviezen door. Onafhankelijkheid en zelfstandigheid van karakter, getrouwheid aan zijne grondbeginselen kenmerken den achtingwaardigen, kundigen en welsprekenden man. Vele zijner aanmerkingen en redenen verdienen behartiging; maar ééne zaak verhindert hem, in het belang des vaderlands te zijn, wat hij anders zou kunnen wezen: het is zijne gehechtheid aan de leer der Gereformeerde Kerk, gelijk die in al hare strengheid en schoolsche bepalingen in de Formulieren van Eenigheid dier Kerk is vervat, bij den invloed, dien hij aan deze leer, welke hij als de bij uitsluiting Christelijke schijnt te beschouwen, op de regeling van alle aangelegenheden des lands wil verschaffen. Hij staat dus niet op de hoogte van onzen tijd; en, in weerwil van het veelvuldig goede, dat er in zijne schriften en woorden te vinden is, zou men hem, die anders daarvoor bij uitnemendheid geschikt zou zijn, op den duur geenszins tot vertegenwoordiger des volks kunnen wenschen; schoon hij nog altijd de voorkeur zou verdienen boven zoo velen, die slechts gewoon zijn alles goed te keuren en toe te stemmen, wat door de Regering verrigt en verlangd wordt.

{==608==} {>>pagina-aanduiding<<}

Van het tweede of laatste Stuk des tweeden Deels van de potter's Herinneringen zullen wij slechts zeggen, dat de Auteur daarin voortgaat met allerlei beschouwingen en plannen in zijnen bekenden geest, waaraan, behalve al het overige, dat er tegen valt in te brengen, doorgaans de uitvoerlijkheid ontbreekt. Men vindt weder brieven en nota's aan verschillende Heeren, waaronder hooge personaadjen, en voorts verschillende hoofden en leiders der Belgische Omwenteling. Als geheel beschouwd, zal het nu voltooide werk van de potter steeds een zeer aardige Commentarius op de Geschiedenis dier Omwenteling blijven.
Zeer lezenswaardig is het vlugschrift: Belangen van Nederland en Nederlands Indië. Het verderfelijke van een bestuur, zonder beraadslaging met mannen van kunde en ondervinding, en zonder inwinning der gevoelens van in de zaak betrokkene en daarbij belanghebbende personen, wordt overtuigend aangewezen, en de wensch geuit, dat er een zelfstandige Raad van Koloniën worde opgerigt, en de Gouverneurs niet alleen naar eigen inzigt, noch ook alleen naar Koninklijke besluiten en Ministeriéle aanschrijvingen van het Moederland, voortaan de Volkplantingen beheere. Voor zoo veel zulk een Raad van Koloniën uitgaven mogt veroorzaken, kunnen die, naar des Schrijvers gevoelen, gemakkelijk geschieden, ten gevolge van het dan onvervuld laten der plaats van een enkel Lid van den tegenwoordigen Raad van Indië, uit wiens bezoldiging onderscheidene, hier te lande zeer voldoende, traktementen kunnen gevonden worden; terwijl de voltalligheid van den Raad van Indië niet onmisbaar schijnt, daar er, zoo de Schrijver meent, van het vijftal dier Raden zich onlangs drie te gelijker tijd hier te lande met verlof hebben bevonden.





De Warande van Tilburg verdedigd. Eene bijdrage tot het Jagtregt. Pleitrede met bijlagen. Van Mr. J.S. Lotsy, Advocaat te Dordrecht. Te Dordrecht, bij Blussé en van Braam. 1840. In gr. 8vo. 114 bl. f 1 - :

De eigenaar der Heerlijkheid Tilburg en Goirle sustineerde bezitter te zijn van het privatief Jagtregt in dezelve. Dit regt werd hem betwist door zekere grondeigenares binnen het grondgebied der genoemde Heerlijkheid. Het zal wel

{==609==} {>>pagina-aanduiding<<}
buiten den kring van onze letterkundige werkzaamheden gerekend kunnen worden, om de regtvaardigheid of onregtvaardigheid te beoordeelen van het vonnis, in deze zaak door de Regtbank uitgesproken. Ofschoon de steller van deze Pleitrede zich niet heeft mogen verblijden over de zegepraal der door hem verdedigde zaak, leeren wij hem echter kennen als eenen schranderen Regtsgeleerde, die alles, wat voor het door hem gevoerde pleit dienen kan, met zorgvuldigheid en kennis van zaken aangevoerd heeft, zoodat des Schrijvers ambtgenooten, deskundigen en belanghebbenden, deze bijdrage tot het Jagtregt bij soortgelijke quaestiën met vrucht kunnen raadplegen; terwijl de beoefenaar der vaderlandsche oudheden in deze Pleitrede menige aanhaling zal vinden, die zijne opmerkzaamheid in allen deele waardig is.






Feestrede bij de viering van het dertien jarig bestaan van het Muzijkgezelschap te Gorinchem (,) den 6 Mei 1841 (,) door J.W. Elink Sterk. Te Gorinchem, bij J. Noorduyn en Zoon. 1841. 16 bl. f : - 25.

Het aangekondigde stukje is eene Feestrede, die voorzeker, bij de gelegenheid des tijds, eene goede uitwerking gedaan en doel zal getroffen hebben. Vele wenken, hier gegeven, zijn ook behartigenswaardig voor alle toonkunstenaars, opdat zij, door den romantischen geest des tijds niet verdwaasd, toch geen ijdelen roem najagen, om iets moeijelijks te verrigten; maar om vooral te trachten het edele doel der muzijk te treffen. Bij het lezen dezer Redevoering bemerkt men, dat de Heer elink sterk hoogelijk met het onderwerp is ingenomen geweest: het is con amore bewerkt; en het geheele opstel draagt de blijken van met het gevoelen der Ouden over deze kunst bekend en er van doordrongen te zijn.
Uitdrukkingen als van in koud proza te stamelen, daar de Redenaar toch niet, zoo het scheen, in gebonden stijl verlangde te spreken, en die van het polijsten der ziel, hadden wij er gaarne niet in aangetroffen.
Het Gorinchemsche Muzijkgezelschap viere deszelfs zilveren feest; en de variatiën op het oude en bekende thema: nihil esse tam cognatum mentibus, quam numeros atque voces, mogen dan, niet minder dan nu, met de zielen overeenkomende zijn, om te vermaken, te onderwijzen en te overtuigen! Cicero wist het wel!







{==610==} {>>pagina-aanduiding<<}

Bloemlezing uit de Gedenkschriften van Dr. M. Luther, vertaald door B.T. Lublink Weddik, Predikant bij de Evangelisch-Luthersche Gemeente te Amsterdam. Iste Deel. Te Amsterdam, bij G. Portielje. 1840. In gr. 8vo. XXVI en 280 bl. f 3 - :

Dit werk, dat met nog een of twee Deelen compleet zal zijn, is een zeer gepast aanhangsel tot dat andere van denzelfden Schrijver, getiteld het Leven en Bedrijf van Dr. m. luther, waarvan in dit Tijdschrift voor 1838, No. XIII, en voor 1839, No. XVI, een, gelijk het verdiende, loffelijk verslag gegeven is. Men kan hierdoor den geest van den grooten Hervormer uit zijne eigene woorden, uit verschillende plaatsen zijner schriften aangevoerd, als de tolken zijner denkbeelden en gevoelens, des te beter leeren kennen; en die uittreksels bevatten ook op zichzelve veel goeds, dat nog heden ten dage van nut kan zijn. - In eene lezenswaardige Voorrede geeft de Schrijver rekenschap, wat hij ‘formeel en materieel’ tot deze Bloemlezing gedaan heeft; en hierin zal, vertrouwen wij, elk verstandig lezer hem over 't geheel bijvallen. Hij heeft (en ook dit verdient goedkeuring) zijne uittreksels onder zekere hoofdrubrieken in alphabetische orde gebragt, waarvan dit eerste Deel de volgende bevat: Aalmoezen. Aanzien des persoons. Adel. Afgoderij. Ambt. Armen. Armverzorgers. Arts. Avondmaal. Boete. Brood. Bruiloft. Bijbel. Christenen. Christus. Demoed. Dienstboden. Doop. Dood. Dronkenschap. Duisterlingen. Dweepers. Eerzucht. Evangelie. Gebed. Geboden (Tien). Geestelijken. Geld. Geleerdheid. Geloof. Gewetensvrijheid. Goederen (Aardsche). Godgeleerdheid. Handelstand. Heilige dagen. Hervorming. Hoop. Huichelarij. Huiselijk leven. Huwelijk. - Over het al of niet plaatsen van sommige stukken zou men kunnen verschillen; maar het zal hier geweest zijn: wie keus heeft, die heeft angst; en dan de gustibus non est disputandum. Met dankbaarheid nemen wij liever de ruikers bloemen aan, die de geëerde wandelaar ons heeft willen aanbieden;
over deze of gene rangschikking, over dit of dat bloempje, dat ons minder behagen mogt, willen wij geen vies gezigt zetten, en op zijne verdere wandeling willen wij hem geduld en genoegen toewenschen.






{==611==} {>>pagina-aanduiding<<}

Redevoeringen van Esaias Tegnér. Uit het Zweedsch door A.C. Holtius. Te Utrecht, bij C. van der Post, Jr. 1840. In gr. 8vo. VI en 91 bl. f 1 - :

Daar is misschien geen schoonere gave, geen grootere kunst, dan die der waarachtige welsprekendheid. Wij zijn gewoon, in brommende verzen de hooge waarde en verheven rang des dichters te hooren verkondigen; maar bij Rec. staat de wezenlijk welsprekende althans op gelijken trap met den waren dichter. Daar zijn dwazen, die de taak des redenaars gemakkelijk achten; die wanen, omdat zij woorden weten aaneen te schakelen, dat ook zij die kunst verstaan, en, daar zij tevens verzen maken, dat zij dichters en redenaars teffens zijn. O jammerlijke eigenwaan! Diepe onkunde van datgene, wat er tot den welsprekenden redenaar wordt gevorderd! Gaat met uwe gedachten den loop der eeuwen terug, slaat de letterkundige geschiedenis der volken op, en gij hebt het aantal hunner groote redenaars vrij wat eerder geteld, dan dat hunner groote dichters. Doch daar, waar de echte welsprekendheid gevonden wordt, hoe rijk is het genot, dat u wordt aangeboden! Hoe wordt gij getroffen, bekoord, geroerd, weggesleept, verpletterd, al naar dat de bedoeling des redenaars de opwekking van zachtere of heviger aandoeningen beoogde! Ja, bovenaan in de rij der gaven en kunsten staat de welsprekendheid.
Esaias tegnér, van wien de Heer holtius ons hier een drietal Redevoeringen aanbiedt, bezit die gave en kunst der welsprekendheid in hooge mate; en ons publiek is den Hoogleeraar grooten dank verschuldigd, dat hij het door deze vertaling met den Zweedschen redenaar bekend maakte. Bij den eersten opslag misschien zal de keuze der stukken bevreemden. Welk belang, zoo vraagt men ligt, zal eene redevoering, op Oscarsdäg 1823 te Lund gehouden, ter gelegenheid van het huwelijk van den Zweedschen Kroonprins, ons inboezemen? En nogtans, lezers, zou Rec. zich zeer bedriegen, indien gij niet met telkens klimmende belangstelling voortlaast, indien gij niet bekoord werd door den gelukkigen greep, indien gij niet geboeid werdt door de belangrijke zaken, niet getroffen door den rijkdom en nieuwheid der beelden, door de kracht en schoonheid der uitdrukking. De redenaar ziet in de vereeniging van oscar

{==612==} {>>pagina-aanduiding<<}
met josefine het zinnebeeld van de verzoening tusschen vijandige krachten, de bemiddeling tusschen het oude en het nieuwe regeringsstelsel, die voor de rust en den vrede des lands wenschelijk is. Dat is het onderwerp, waarover hij nu zijne gedachten mededeelt. Hij toont aan, hoe de nieuwere, als revolutionair uitgekretene begrippen in theorie waar, in praktijk onbruikbaar zijn; hoe wij in eenen tijd van overgang leven; hoe het nieuwere het oude niet moet vernielen, maar zich daarmede verbinden en het verbeteren, en hoe het oude kan noch mag blijven voortduren, zonder het nieuwe in zich op te nemen. Het is Recs. oogmerk niet, van deze of de volgende Redevoeringen eene dorre schets te geven. Hij wil liever hier en daar eenige regels overschrijven, die den lezer ter proeve van stijl en trant kunnen dienen, en hem zeker opwekken zullen, om het boekje zich aan te schaffen. Daar is hier eene oorspronkelijkheid; eene frischheid van uitdrukking, eene levendigheid van verbeelding, die zich in nieuwe en fraaije beeldspraak openbaart, welke zeker niet algemeen gevonden worden. Men hoore (bl. 26): ‘De nieuwe vrijheid maakte wel in het eerst, en door hare nieuwheid zelve, groot opzien; maar men zag weldra, dat eigenlijk nergens plaats voor haar te vinden was. Zij klopte overal aan; doch waar zij ook kwam, was de plaats reeds ingenomen, en men konde, of liever men wilde de heemlooze nergens herbergen. In haar eigen vaderland werd zij wel aanvankelijk in prachtige republikeinsche vormen geplaatst; maar deze vormen waren in den grond niets anders dan nieuw gemaakte ruïnen. Want hetgene, waarop de Gemeenebesten der Ouden eigenlijk rustten, eenvoudigheid der zeden, tevredenheid des gemoeds, leven in het openbaar: dat alles was sedert lang verdwenen en liet zich door geen decreet van nieuws te wege brengen.’ Bl. 29. ‘Zulke Constitutiën zijn als loofhutten, die men van omgehouwen boomen gemaakt
heeft, voor ééne gelegenheid in den grond gestoken: zij geven groen voor éénen dag; maar al ras is de gekunstelde heerlijkheid verwelkt, en de eerste morgenzon ziet in hare plaats niets dan rijs en dorre bladeren.’ Bl. 33. ‘De burgerlijke vrijheid gelijkt nog, in de meeste oorden van ons werelddeel, naar aangeslibt land, dat langzaam bezinkt en vaster wordt. Maar jaar op jaar vliegen er de vogelen des hemels over, en laten de zaden vallen uit weiden

{==613==} {>>pagina-aanduiding<<}
en woud: zoo verbindt zich eerlang de losse bodem, het gras weeft zijn groen bekleedsel, en de ploeg begint haar (zijn) werk. Waar nu naakte aarde is of bloedig slijk, daar wiegt eens het graan zijn goud in den wind; en behagelijke woningen en een zelfstandig geslacht rusten, over eenige menschenlevens, in de schaduw van het volwassen gehoomte. Zoo is de stille gang der natuur; zoo zij ook die der menschheid!’ Waarlijk, deze voorbeelden, schier in het wilde gegrepen, zij zijn iets meer, iets anders, dan wij gewoon zijn! Wij vinden hier eene welsprekendheid van oorspronkelijken aard, moeijelijk met andere te vergelijken, maar die niet enkel tot de verbeelding, maar ook tot het verstand en tot het hart spreekt. Wilt gij van het laatste nog een bewijs, sla dan het slot der Redevoering op, waar de begaafde redenaar zich tot den Kroonprins zelven wendt. Wij mogen er maar enkele regelen van uitschrijven: ‘Wees daarom sterk als de moed der jeugd, wees wijs als der ouden ervarenheid! Laat uwe geregtigheid zijn als die der wet, en uwe goedertierenheid als die der eeuwige barmhartigheid! Heil zij u en gelukzaligheid, gij oogappel van het Noorden, gij rozenknop der toekomst! En moge Oscarsdag, wiens aanbreken ons verblijdt, eenmaal in rijken glans, met rijken zegen schijnen over ons nageslacht!’
De tweede Redevoering, bij het sluiten zijner akademische lessen gesproken, heeft een geheel ander onderwerp; maar ook daarvoor trekt welligt menigeen den neus op. Zij handelt over de noodzakelijkheid, om het Grieksch te leeren. Doch verwacht daar geene oude, afgesletene denkbeelden; verwacht er geene vergoding van de klassische, geene verguizing van elke andere oudere en nieuwere literatuur. Ik zou bijna in verzoeking komen, om de schier dichterlijke karakterisering van de Oostersche, de Noordsche, de romantische, de hedendaagsche poëzij af te schrijven, om u te bewijzen, hoezeer tegnér elke van haar op haren regten prijs waardeert. 't Is niet om de zaken zelve, dat volgens hem de klassische letteren voor onontbeerlijk moeten gehouden worden. Alle wezenlijke denkbeelden der Ouden hebben wij ons reeds lange toegeëigend. ‘Zij zijn niet meer nieuw; zij zijn ligt toegankelijk voor een ieder; in wat taal men wil, kan men ze verkrijgbaar vinden.’ Maar het is de overeenstemming tusschen de zaak en den vorm, waardoor zich de

{==614==} {>>pagina-aanduiding<<}
Grieksche literatuur onderscheidt; dat is in geene vertalingen weder te geven. ‘De Grieksche poëzij is te beschouwen als de tong aan de weegschaal der kunst; zij wijst het ware evenwigt aan, 't geen maar een ander woord is voor het volmaakte schoon; terwijl de Oostersche of Westersche romantische kunst eenzijdig hare zware massa's in een van beide schalen legt.’
Deze Redevoering wordt besloten door eene reeks van lessen en vermaningen aan de kweekelingen, die hij nu, bij het veranderen zijner betrekking, ging verlaten. En al had Rec. niets anders van tegnér gelezen, dan de weinige bladzijden, daardoor ingenomen, hij zou bij hem eenen hoogen rang onder de welsprekende redenaars bekleeden. Laat hij er u slechts eenige trekken van mededeelen: het geheel over te nemen, gaat niet; het zij eene proeve, die uwen lust naar het geheel opwekt. ‘Weest ordelijk; want orde is de hefboom van den arbeid; zij kan de zwaarste lasten tillen. Daarentegen is wanorde een uurwerk zonder wijzer; het gaat en gaat, en niemand weet ooit, welke tijd vergaat.... De ware vreugde komt van den ernst der ziel; maar wacht u tevens voor dien valschen ernst, die op de oppervlakte glimt, en wiens schild uithangt op het zuurziend aangezigt! De ware ernst ligt, even als de edele metalen, in de diepte. Zijn voorhoofd is meestal helder, maar zelf woont hij in de kameren van het hart.... Weest zelfstandig; want zelfstandigheid is het grootste doel, niet van het onderwijs alleen, maar van het leven. Wanneer het kind kan gaan, werpt het zijnen valhoed af; wanneer de geest tot rijpheid komt, laat hij den leiband varen. Wat gij van anderen leert, is op zichzelf gering; de ware leermeester is met u geboren, woont in u, is uw betere mensch!’
Men vergunne Rec., dat hij van de laatste Redevoering alleen zegge, dat zij over het akademisch onderrigt loopt, en dat zij eene plaats naast de beide vroegere verdient. Rec. heeft door de medegedeelde proeven genoeg den geest en den trant van tegnér's welsprekendheid doen kennen, en vertrouwt, dat hij menigeen zal hebben opgewekt, om deze schoone stukken te lezen. De vertaling is meestal gelukkig, schoon zij op enkele plaatsen niet regt Hollandsch is, gelijk b.v. ‘een dag, met de vreugd des Konings en des lands gelijknamig;’ - ‘is de vraag van enkel poëtische natuurkracht,’ enz. Doch, dat zijn slechts kleine vlekjes, gelijk

{==615==} {>>pagina-aanduiding<<}
ook de d in plaats van t achter den derden persoon der werkwoorden.
Rec. eindigt met een treurig gevoel. Toen hem deze Redevoeringen ter beoordeeling gezonden werden, vond hij daarbij een uittreksel uit een der Duitsche bladen, met het berigt aan de vrienden van tegnér, dat diens krankzinnigheid eenige hoop op beterschap begon te geven. De bekwame, de welsprekende, de edeldenkende man krankzinnig! Wat is de mensch, dat ook hij, die zoo buitengewoon met de gaven des geestes was toegerust, het redelijke vermogen verliest en tot beneden het dier zinkt! Treurige, verootmoedigende gedachte, die Rec. met weemoed vervulde bij het lezen van deze schoone stukken, waarin de volle rijkdom van eenen krachtigen, edelen geest zich heeft uitgestort, die nu in bewustelooze krankzinnigheid is ondergegaan!





Nederland en Zweden in staatkundige betrekking. Van Gustaaf Wasa tot Gustaaf Adolf. Door Mr. G.W. Vreede. Iste Aflevering. Te Utrecht, bij N. van der Monde. 1841. In gr. 8vo. X en 102 bl. f 1-10.

Sinds geruimen tijd bepaalde de Schrijver bij voorkeur zijne letteroefeningen tot de kennis van het staatkundig verkeer der Nederlandsche Republiek met vreemde Mogendheden, en schetste in een vóór eenige jaren uitgegeven geschrift de verdiensten van onze wakkere Republikeinen in het vak der Diplomatie. Aangemoedigd om in dit vak als geschiedschrijver op te treden, oordeelde de Schrijver, dat, wanneer hij aan deze aanmoediging gehoor gaf, men regt had te verwachten, dat liefde tot de waarheid en zucht naar grondige bewerking hem tot ijverige gebruikmaking van de beste hulpbronnen zouden bewegen. Bij de milde ondersteuning, die hem ten deel viel, werd des Schrijvers keuze, om de reeks van zijne bijdragen tot de Geschiedenis der Nederlandsche Diplomatie met Zweden te openen, eenigermate daardoor bepaald, dat tot de handschriften, die hem allereerst ter inzage werden aangeboden, juist eenige niet onbelangrijke behoorden, die op Zweden betrekking hadden. Daarenboven ‘wie de Verhandelingen der Heeren meerman en

{==616==} {>>pagina-aanduiding<<}
falck kent, de eene (*) over den invloed, welken christiaan II, Koning van Denemarken, Noorwegen en Zweden, op de Geschiedenis van ons Vaderland gehad heeft, de andere (†)
over den invloed der beschaving van de Nederlandsche Natie op de verlichting van de Noordsche Volken; wie later het werk las, getiteld; lodewijk de geer, (§) aan een' waardigen nazaat van den beroemden man toegeschreven, zal niet vragen, welke banden Nederland en Zweden vereenigen.’ - Deze eerste Aflevering bevat het eerste Boek. Van gustaaf wasa tot gustaaf adolf. (1523-1611.) Bijlagen. Aanvullingen. Van het tweede Boek behelst deze Aflevering nog slechts het eerste Hoofdstuk: Van de aanvaarding der Regering door gustaaf adolf tot den val van oldenbarneveld. (1611-1618.)
Wanneer men in aanmerking neemt, dat eerst na de vestiging van beider onafhankelijkheid de Vereenigde Nederlanden en Zweden in eene geregelde staatkundige betrekking konden treden, zal men overtuigd zijn, dat deze eerste Aflevering meestal slechts de belangrijkheid der volgende gedeelten van het werk kan doen vooruitzien. Intusschen doet hetgeen thans geleverd wordt die verwachting hoog spannen. De Schrijver geeft overal blijken, dat zoo wel van tot nog toe ontoegankelijke of voor het minst ongebezigde bronnen door hem met vlijt en naauwkeurigheid gebruik is gemaakt, als dat tevens de nieuwste geschriften, en vooral de voortreffelijke Geschiedenis van Zweden door geijer, telkens geraadpleegd zijn. Meende de Schrijver de voorafgaande afzonderlijke uitgave van het eerste boek aan den uitgever verschuldigd te zijn, zoo is het te wenschen, dat niets de uitgave der volgende boeken moge verhinderen, en dat zelfs de Schrijver, in de hem sedert opgedragene betrekking als Hoogleeraar aan Utrechts Hoogeschool, nieuwe opwekking moge vinden, om op het ingeslagen spoor voort te gaan, en met hetzelfde gelukkige gevolg zijne geschiedkundige letteroefeningen voort te zetten.






{==617==} {>>pagina-aanduiding<<}

Verzameling van vertaalde en oorspronkelijke Evangelischstichtelijke Gedichten, door C. van Epen, Predikant te Maastricht. II Stukjes. Te Maastricht, bij de Gebr. Ploem. 1839. In kl. 8vo. XVI, 253 bl. f 3-50.

De Eerw. van epen levert in het eerste dezer stukjes eene vertaling van de gedichten van möwes, voorafgegaan van eene uitvoerige levensbeschrijving van dezen vromen man. In het tweede stukje vinden wij een aantal vertalingen uit verschillende Dichters, benevens oorspronkelijke gedichten van den Vertaler zelven. Het groote doel is het leveren van stichtelijke gedichten, waarin Godsdienst en Evangelie op den voorgrond staan. Enkele gelegenheidsstukjes in vaderlandsche verzen zijn er ten gevalle van vrienden bijgevoegd. De bedoeling is loffelijk, en de voorraad van stichtelijke poëzij niet zoo groot, of zij is voor vermeerdering vatbaar. Zoo Rec. zijn oordeel zeggen zal, dan moet hij betuigen, dat hij de beide stukjes liever tot één had zien zamenvoegen. In beide zijn goede, zeer goede stukken, maar in beide is ook veel, wat had kunnen en moeten worden bekort of weggelaten. Het leven van möwes, hoe veel goeds daarin ook voorkomt, is te lang, te gerekt; het zou de belangstelling veel meer hebben opgewekt, wanneer het merkelijk bekort ware. Zoo zijn er ook en in de vertaalde en in de oorspronkelijke gedichten vele, die hadden kunnen gemist worden.
Doch over het algemeen leveren deze bundels toch eene stichtelijke lektuur op. Hooge poëzij zoeke men er niet; ook niet overal zal men zich met den toon en de begrippen geheel kunnen vereenigen. De versificatie is doorgaans vrij goed, schoon ook nog al leemten en gebreken bezittende. Maar dichterlijke roem is ook de bedoeling des uitgevers niet zoozeer, als wel stichting. Hij, die, zoo het schijnt, verhinderd wordt zijn predikambt waar te nemen, zoekt op deze wijze nog nuttig te zijn. Dat wenschen wij hem van harte toe, en, zonder dus deze gedichten aan eene strenge kritiek te onderwerpen, bevelen wij ze gaarne den beminnaars van stichtelijke poëzij aan. Zij zullen ze zeker niet geheel onvoldaan ter zijde leggen.
De uitvoering is vrij wel, schoon de gesteendrukte titels nog al iets te wenschen overlaten.






{==618==} {>>pagina-aanduiding<<}

De Zeeuwsche Balling. Geschiedkundig Verhaal uit de Grafelijke regering door J.F.B. Te Gorinchem, bij H. Horneer. 1841. In gr. 8vo. 284 bl. f 2-70.

De Zeeuwsche balling, hoofdpersoon in dit verhaal, is jan III, Heer van Renesse, Moermond, Haamstede en Burgt, een der ridderlijkste Edelen uit onze oude Geschiedenis, het voorwerp des haats van den listigen wolfaart van borselen, die zich als voogd over jan I, den zoon van den ongelukkigen Graaf floris V, eenen onbepaalden invloed op 's lands zaken, en daardoor ook eene uitgebreide magt over de tegenstanders zijner heerschzucht, had weten te verwerven, en die door sluwe streken aan den Graaf het bevel wist te ontlokken, om renesse uit Zeeland te bannen en zijne goederen verbeurd te verklaren. De geschiedkundige bijzonderheden, dezen jan van Renesse betreffende, hier en daar in bronnen voor en werken over de vaderlandsche geschiedenis verspreid, zijn in het breede bijeenverzameld in een stukje, vóór een paar jaren geplaatst in den Zeeuwschen Volksalmanak, hetwelk door den Schrijver van dit verhaal tamelijk naauwkeurig schijnt gevolgd te zijn; gelijk het ons trouwens voorkomt, de daden van dezen, wel eens met den naam van muiteling bestempelden, en in zijn heulen met de Vlamingen niet geheel te verdedigen Zeeuw, vrij onpartijdig te beoordeelen. Teregt noemt B. het een geschiedkundig Verhaal, want aan knoop of zoogenoemde intrigue ontbreekt het geheel en al; slechts in zooverre kan het min of meer als een historische Roman worden aangemerkt, dat het van de geschiedenis datgene opneemt, wat met de hoofdhandeling in genoegzaam verband staat, en dit met de tinten der verdichting bijwerkt.
Moeten wij onze gedachten over de wijze van bewerking uiten, dan ontveinzen wij den ongunstigen indruk niet, dien het overal doorstralende gebrek aan smaak op ons maakte. Hieraan is toe te schrijven:
Vooreerst eene menigte ongepaste en onnoodige uitweidingen en tiraden, die blijkbaar geene andere strekking hebben, dan eenige bladzijden te vullen. Hiertoe behoort onder anderen reeds in den aanhef: ‘En wie was nu dat voorwerp van het hoogste verlangen der jubelende Zeeuwen?’ ‘Was het’ dit? ‘was het’ dat? En zoo eene geheele blad-
{==619==} {>>pagina-aanduiding<<}
zijde van vragen, gevolgd van het gewigtige: ‘niets van dit alles.’ Zoo ook bij de melding van Schouwen de lekkere paling en Zierikzeesche oesters, bladz. 30; de zeer hoogklinkende, maar toen nog niet te pas komende, en daarom zeer onbeduidende aanspraak - of wil men het eene soort van toast noemen? - van renesse aan de Ridders ten zijnent, bladz. 42; de redenering en het puntdicht, bladz. 134; de tirade over het bidden, ‘door God verhoord aan Noordpool en Tiberboorden,’ bladz. 159; die over het honorarium der hedendaagsche schrijvers, bladz. 52; de droom, bladz. 147, een versleten kunstje, om hetgeen verhaald is, of nog verhaald zal worden, op eene fatsoenlijke wijze tweemaal aan den man te brengen; de langdradige, zeer onbeduidende alleenspraak van den hoofdpersoon, bladz. 66; de zeer bombastische volzinnen over het berusten in kinderloosheid, bladz. 61, en wat niet al! Het schijnt in de manier van J.F.B. te liggen, dat hij (het is toch wel geen zij?) bij de verste aanleiding terstond in den zadel zit met uitweidingen en vertoogen. Noemt hij b.v. de dankbaarheid, - terstond een zedelijk vertoog; dit moge eene enkele maal aangaan, maar als men het niet zeer spaarzaam doet, heeft men groote kans om het geduld der lezers af te matten tienmaal sterker dan men bladzijden volschrijft. Maar genoeg, te meer daar de Schrijver het zelf schijnt te hebben gevoeld (maar waarom dan het mes der kritiek niet
moedig in dat wilde vleesch gezet?): ‘Dan, onmerkbaar (?) ben ik reeds bang, mij schuldig te maken aan redeneringen, die, zoo ik dezelve langer rekte, mij bij mijne lezers welligt van feiten zouden aanklagen, die even berispelijk zijn.’ Bladz. 212.
Vervolgens blijkt 's mans gebrek aan smaak uit het verbazende oppronken van zijne voordragt. Den reus klaas van kijten eenen Titan der nieuwe wereld te noemen, is reeds vrij gek, omdat men door de nieuwe wereld altijd Amerika verstaat (bladz. 10); en niet beter is het gebruik, of liever misbruik, van de mythologie in het algemeen, welker kennis de Schrijver, waar het pas of onpas geeft, zoo gaarne te luchten hangt, dat hij zelfs eenen soldaat in de XIIIde eeuw zoo familiaar over Vulcanus laat spreken, als wij over stoombooten doen. Sommige dier geleerde woorden schijnen, blijkens noten, opheldering noodig te hebben, andere niet: b.v. Rhadamantus wel (bladz. 216),

{==620==} {>>pagina-aanduiding<<}
Apollyon niet (215); Euroclydon wel (213), Sammyel niet (ald.). Ook de oude Geschiedenis moet hare groote mannen leenen tot schoorsteenpopjes in den stijl des Heeren B. Wij zullen, om den schijn van onbewezene magtspreuken te ontgaan, één proefje, voor den voet opgeraapt, uitschrijven; het is tevens een staaltje van vergelijkingspronk: ‘Even als het grimmig everzwijn, in de wouden van Lonka, door de scherpe pijlen der boschbewoners aangerand, en door de klaauwen der honden geteisterd, met een vreesselijk geweld zijne borstels doet rijzen, en zich, met de puntige tanden, brullende onder de aanvallers werpt, tot dat het in het eind, door wond op wond, na den hardnekkigsten wederstand, huilend ter aarde stort, even zoo vochten eenigen der Friezen langen tijd wanhopig; doch weldra moest hunne woede zwichten voor de tegenwoordigheid van geest en vastheid van besluit, voor die koele beradenheid, welke den Heer van brederode, even als den Spartaanschen agesilaus, nimmer verlieten. Niet als een decius, die, uit zwakheid van geest, zich ongewapend in het midden der vijandelijke gelederen wierp, om daardoor - gelijk hij meende - de onderneming te doen gelukken, maar bezadigd en onverschrokken, even als pericles’ enz. (bladz. 79.)
Eindelijk (want het lust ons niet, al het smakelooze in dezen Roman voor den dag te halen) noemen wij daarvoor, als bewijs, de doorkijkende eigenliefde van den Schrijver. Den zelfbehagenden omhaal, bladz. 9, 22 en elders, wijzen wij alleen aan; maar waartoe moet Graaf jan, bladz. 17 volg., Engelsch spreken? Opdat men wete, dat J.F.B. het kan schrijven? Anders is het al zeer ongemotiveerd, en het was van wolfaart van borselen niet zeer hoffelijk, den Graaf in het Hollandsch te antwoorden, ofschoon de eerste er ook nog al weder eene tirade over heeft, en er ook al Fransch doorheen wordt gelapt. Welk een ellendige wansmaak! Zoo verraadt het ook zeer weinig smaak, wanneer men uitvalt op beschrijvingen ‘van tafels, stoelen, kandelaars, kabinetten en wat dies meer zij, alleen voor uitdragers of vendumeesters belangrijk,’ daar juist in het ongezocht bekend maken met de zeden en gewoonten des onderstelden tijdperks het fijne van den historischen Roman zit, en er in onze taal voorbeelden van bestaan, bij welke de pen van den Heer J.F.B. bij lange na niet halen kan.

{==621==} {>>pagina-aanduiding<<}

Op stijl en vorm zijn mede vele aanmerkingen, niet te zoeken, maar voor de hand te vinden. Uitdrukkingen, als: het hazenpad kiezen; iemand eene snede door het gezigt geven; op ééne maat met iemand dansen, waren goed, als zij aan gepaste personen werden in den mond gelegd; door den Schrijver zelven in eene althans niet boertige rede gebezigd, misstaan zij zeer. Onachtzaam is het gezegd: ‘begaf elk der gasten zich naar de onderscheidene slaapvertrekken’ (bladz. 43); dat aan vrouw sophia hier (bladz. 50) bruine, daar (bladz. 56) blaauwe oogen worden toegekend; dat wolfaart van borselen van toen nog onbekend geschut en mijnen spreekt, (bladz. 140) enz. enz.
Bladz. 93 schrijft B. het in brand steken van Moskau aan napoleon toe; men weet toch genoeg, dat de Russische bevelhebber rostopchin dit zelf gedaan heeft. Bladz. 21 lazen wij Brigdorpe en hielden het voor eene drukfout, maar vonden het bladz. 38 en elders herhaald. Hoe komt men aan die ontaalkundige en door niets gewettigde spelling van Brijdorpe, Bridorp bij melis stoke? Wat zijn geestige kleuren, bladz. 68?
Enkele plaatsen zijn welgelukt, onder welke wij noemen: de beschrijving van het leger, bladz. 68 volg.; die van den maaltijd op Moermond, van het beleg van dit slot, en de kapitulatie; doch ook daar ontsiert een zekere jagt op vergelijkingen den stijl.
Het doet ons leed, deze proeve van eenen oorspronkelijken Historischen Roman, evenmin als zoo vele zijner broederen, met ruimen lof te kunnen aanmelden, maar den Heere J.F.B. (wiens voorletters wij meenen te herkennen, maar van wien noch a.v.k., noch w., noch j.d.d. door schrijver dezes werd beoordeeld) opregt te moeten zeggen, dat, zoo het hem al niet geheel aan aanleg ontbreekt, die aanleg nog veel oefening, gelijk zijn smaak veel verbetering noodig heeft, zal hij op eene gunstige beoordeeling aanspraak kunnen maken.


Monniken en Nonnen, of Tafereelen uit het Kloosterleven. Uit het Hoogduitsch. Te Amsterdam, bij J.C. van Kesteren. In gr. 8vo. 311 bl. f 2-90.

‘Sinds de historische Romans,’ zegt de Verzamelaar van

{==622==} {>>pagina-aanduiding<<}
deze Tafereelen in de Voorrede, ‘de meest gezochtste’ (l. gezochte) ‘lectuur van het leesminnende Publiek zijn geworden, zijn de Kloostergeschiedenissen van minder waardij geworden’: hij wil deze laatste dus op nieuw in aanzien brengen, want ‘ook deze,’ meent hij, ‘hebben hare eigendommelijke’ (l. eigenaardige) ‘belangrijkheid, bezitten mede iets, dat boeit, en in menig opzigt of tot verontwaardiging, of’ (tot) ‘meêwaardigheid’ (l. meêwarigheid) ‘opwekt.’ Of nu de daaruit genomene verdichtingen zoo onbepaalde aanprijzing verdienen, zou Rec. nog al betwijfelen; want, hoezeer dat tegen Natuur en redelijke Godsdienst strijdige leven zulke gewaarwordingen opwekken kan, is dit algemeene thema, hoe ook gevarieerd, in zichzelf niet voldoende, om die belangstelling te weeg te brengen, welke zich door vereeniging van het nuttige met het aangename bevredigd vindt. - Doch laat ons kortelijk zien, wat in deze verzameling, uit ongenoemde Duitsche Schrijvers ontleend, vervat is.
Het eerste Tafereel heet: de Monnik door ontrouw, eene Spaansche Geschiedenis, maar mogt liever heeten: de Ridder, die wegens gewaande ontrouw Monnik wil worden, want er heeft eene gelukkige vergissing plaats gehad, waardoor alles spoedig en goed uitkomt, en de gelieven elkander krijgen. Breeder wil Rec. het niet verhalen, want anders vervliegt nog het weinige belangwekkende, dat er in is.
In het tweede Tafereel komt leukathea, de geheimzinnige Non, voor, wegens vermeenden dood van haren geliefde in een klooster gegaan, doch wien zij na verloop van eenigen tijd aldaar wedervindt, met wien zij eindelijk ontvlugt, terwijl zij zich door hare zeer op haar gelijkende tweelingszuster 2½ jaar laat vervangen, zonder dat het gemerkt wordt, doch eindelijk genoodzaakt is terug te keeren, nu vergift inneemt, en vóór haren dood een geschrift aan haren biechtvader ter hand stelt, waaruit men het zoo even vermelde, in verband met hare geheele levensgeschiedenis, verneemt. - Als men het met de onnatuurlijkheden en onwaarschijnlijkheden, die er in voorkomen, niet te naauw neemt, dan is dit verhaal onderhoudend genoeg te noemen.
Onder het opschrift van: de Dominikaner Monniken, biedt het derde Tafereel niets anders dan de gruwelen der Inquisitie ter beschouwing aan, en voornamelijk de beschrij-
{==623==} {>>pagina-aanduiding<<}
ving van een Auto-da-fé, ten jare 1680 aangerigt. Waartoe deze overbekende akeligheden hier op nieuw verhaald worden, betuigt Rec. niet te weten.
Beter zekerlijk, ofschoon ook al een oud thema, is het vierde Tafereel, getiteld: het slagtoffer der moederlijke misstap, (l. des moederlijken misstaps.) Hier verhaalt een Fransch meisje, hoe zij, als zijnde de onwettige dochter harer moeder, geheel tegen haren zin in een klooster gestoken wordt, waaruit zij vervolgens poogt te ontvlugten, maar ontdekt wordt, en hierop allerlei mishandelingen ondergaat, tot dat hare zaak door den weldenkenden Groot-Vicaris onderzocht, en zij in hare regten en voorregten hersteld wordt; doch hier eindigt de historie plotseling, want de Fransche Omwenteling geeft haar hare vrijheid weder.
Even plotseling, maar ten hoogste teleurstellend loopt het vijfde Verhaal af, ten titel hebbende: de Biechtvader en de Non. Alweder een meisje, dat tegen haren zin voor het klooster bestemd wordt! Haar edeldenkende biechtvader, in hare proefjaren aldaar, wil haar redden; maar dit wordt ontdekt, en hij wordt verwijderd: op het oogenblik harer wijding protesteert haar broeder openlijk, uit haren naam, tegen de gelofte, die zij, welke in onmagt valt, doen zou: door tusschenkomst van een' officier ontvangt hij van den Bisschop de toezegging, om de Pauselijke dispensatie voor zijne zuster te verkrijgen; doch nu men deze gelukkige uitkomst verwacht, die de vader nu ook verlangt, wordt slechts met weinige woorden vermeld, dat de vader sterft, de dispensatie niet komt, en het meisje in het klooster blijft en haar graf vindt.
Het zesde Tafereel heet: de Kluizenaar; doch deze is de held van de verdichte geschiedenis niet, maar komt eerst op de 46ste bladzijde van het verhaal, en dan nog slechts voor eenen korten tijd, voor, waarna hij sterft, en nog voor eene korte poos een monnik optreedt, om aan eenen der hoofdpersonen eene gewigtige tijding te brengen. De heldin der geschiedenis is Gravin irmengard, gemalin van Graaf egon, die, ten strijde trekkende, haar en zijnen burg aan de bescherming van zijnen Vazal gaffro aanbetrouwt: deze belaagt te vergeefs hare deugd, en wil zich over zijne teleurstelling wreken; doch, daar een zijner werktuigen het snoodste feit bij de uitvoering steken laat, ontkomt zij, en wordt met haar kind bij eenen kluizenaar geherbergd: na diens dood ontdekt Graaf egon door gemelden monnik, dat hij misleid is, en straft gaffro: eens ter jagt zijnde, komt hij bij de kluizenaarshut, waarin hij iemand in kluizenaarsgewaad aantreft, doch in wien hij weldra zijne irmengard, welke hij vermoord waande, met verrukking herkent, en met haar en hun kind, en de geit, die hetzelve gevoed heeft, naar zijn kasteel in vrede terugkeert. - In dit verhaal herkent men duidelijk eene navolging van de legende

{==624==} {>>pagina-aanduiding<<}
van genoveva: het is grootendeels in dramatischen vorm gegoten, en, hoewel hier en daar, vooral in het eerst, niet vrij van langdradigheid, en een meermaals gevariëerd thema en in gaffro een gruwelijk personaadje hebbende, nogtans afwisselend en onderhoudend, maar tot de tafereelen uit het kloosterleven, op den titel gemeld, behoort het in geenen deele, want de Abdis, die in het begin voorkomt, speelt er slechts eene zeer onbeduidende rol.
Uit het bovenstaande kan de Lezer zien, dat Rec. met deze verzameling niet hoog loopt, en geene reden zou gevonden hebben, om het talloos tal van uit- en inlandsche romantische verhalen, waarmede de lezende wereld overstroomd wordt, met dezelve voor ons Nederlandsch publiek te vermeerderen. Zij kan echter met den grooten hoop zeer wel mededoen.


De Landverhuizers. Een Verhaal voor de Jeugd. Uit het Hoogduitsch. Te Amsterdam, bij J.D. Sijbrandi. 1840. In kl. 8vo. 103 bl. f : - 80.

Rec. beveelt dit lieve kinderboekje gaarne aan. Het is in eenen regt goeden toon en geest geschreven, en geschikt, om de overtuiging te versterken, dat hij, die op God vertrouwt, door Hem in den nood ook niet verlaten wordt. Het is de geschiedenis eener Duitsche familie, die door de schaarschheid in de jaren 1816 en 1817 gedwongen wordt, om uit het vaderland te trekken en zich naar Amerika te begeven. De vader bezwijkt op de reize, en de moeder komt met hare beide kinderen in het vreemde land aan. Hun nood, hunne godsvrucht en hunne redding, benevens de lotgevallen der beide knapen, worden op eene onderhoudende en leerzame wijze beschreven. Een lief plaatje versiert het boekje, dat wij een ruim debiet toewenschen.





Antwoord van den Recensent op de zoogenaamde Antikritiek van Doctor I. de Koning, te Zaltbommel, in den Recensent ook der Recensenten, No. VII.


De kinders van ons hoofd, de vodden, die wy schrijven, 
Betooveren ons hert, als die van onse lyven: 
't Schynt dat hy ons aen 't ooge raeckt, 
Die s' op het allerminste laeckt. 
 
c. huygens. 








{==625==} {>>pagina-aanduiding<<}

Boekbeschouwing.

Commentatio de Cantico Mosis, quod legitur Exodi Cap. XV. Scripsit Barth. Jac. Lintelo de Geer, Phil. Theor. Mag. Litt. Doct. Traj. ad Rhen. apud Kemink et Fil. 1841. Form. oct. maj. 112 pag. f 1-40.

Deze Verhandeling, die door den Schrijver aan zijnen Leermeester in de Oostersche Talen, Prof. swijghuisen groenewoud, opgedragen is, heeft een onderwerp, (het Lied van mozes bij den uittogt uit Egypte,) dat voor een jong mensch, die wèl gestudeerd heeft, niet te gemakkelijk en niet te moeijelijk, en alzoo zeer geschikt is, om hem eene proeve van zijne bekwaamheid te doen geven. Zij is dan ook met veel vlijt en naauwkeurigheid bewerkt; zij draagt vele bewijzen van goede grammatisch-historische interpretatie, en van vatbaarheid voor het dichterlijk schoone. Hier en daar is er wel eene zekere overvloedige mildheid (kwistigheid, had Ref. haast gezegd) in het aanhalen van Bijbelplaatsen en andere Schrijvers, en een wat groote omhaal in het ophelderen van vrij bekende en gewone dingen; maar zulke weelderigheid laat zich, bij opmerkzaamheid en rijper oordeel, wel besnoeijen. - De Latiniteit is over 't geheel wèl; (roborem voor robur, p. 94, zal bij vergissing uit de pen gevallen zijn) hier en daar in de overzetting zou ze wat minder Hebraïzerend en wat meer dichterlijk kunnen zijn. - Veel nieuws zal men er niet uit leeren; maar hoe kan dit ook bij een niet zeer moeijelijk en veel opgehelderd stuk? - De weinige volgende aanmerkingen, die Rec. slechts kort voorstellen zal, mogen toonen, dat hij deze Verhandeling met opmerkzaamheid gelezen heeft, en hare waarde weet te schatten.
De twee eerste dichtregels van den Lofzang houdt de geer te regt voor deszelfs prooemium of inleiding: maar waarom verandert hij, zonder eenige auctoriteit, alleen op

{==626==} {>>pagina-aanduiding<<}
vergelijking van vs. 21, ה
{== afbeelding 	==} {>>afbeelding<<}
    
י
{== afbeelding 	==} {>>afbeelding<<}
    
אָ in וּדי
{== afbeelding 	==} {>>afbeelding<<}
    
? Al heeft misschien mirjam bij de intonatie het laatste gebruikt, hieruit volgt nog niet, dat mozes het eerste bij het opstellen niet gebezigd heeft, daar het toch in zijnen geest is, vergeleken 5 B.v. mos. XXXII:1, 3.
Vs. 2a. schijnt ook de lezing י
{== afbeelding 	==} {>>afbeelding<<}
    
 voor de gewone ת
{== afbeelding 	==} {>>afbeelding<<}
    
, die de geer volgt, om het vorige י
{== afbeelding 	==} {>>afbeelding<<}
    
, te verkiezen te zijn: de laatste 'kan, met het volgende 
{== afbeelding 	==} {>>afbeelding<<}
    
י aaneengeschreven, zoo ligt vergeten zijn.
Vs. 3 en 4 voegt hij zamen als een vers van drie leden; maar liever is vs. 3 er ook een van twee, en dan, door de beteekenis van den Gods-naam, (de Onveranderlijke) zeer krachtig:

jehova is een krijgsheld; 
jehova is zijn naam. 


Zoo is er ook geen de minste reden, om vs. 5 als eenledig te beschouwen: hier althans zijn de beide deelen lang en parallel genoeg, om elk op zichzelf te staan. - De twee laatste woorden van dit vers, ן
{== afbeelding 	==} {>>afbeelding<<}
    
 וֹמ
{== afbeelding 	==} {>>afbeelding<<}
    
, gist hij, dat moeten weggelaten worden; maar dan schijnt de rhythmus in het oorspronkelijke niet vol te zijn.
Niet onaardig is de gissing, die hij, p. 23-26, (breed genoeg) waarschijnlijk zoekt te maken, dat שׁי
{== afbeelding 	==} {>>afbeelding<<}
    
 en םי
{== afbeelding 	==} {>>afbeelding<<}
    
, met eenige letter-verwisseling, hetzelfde woord zijn, en eene Koninklijke lijfwacht beteekenen.
Vs. 9 wil hij het laatste lid van het dooden der krijgsgevangenen verstaan hebben; doch hiertoe is in den zamenhang geen de minste reden: in vergelijking met het vorige dient het alleen, om de geheele voltooijing der vernieling, de gansche uitroeijing, dichterlijk aan te duiden.
Vs. 12 wil hij als het slot der vorige strophe aangemerkt hebben: veeleer is, meent Rec., vs. 11 dit slot, en wel na al het voorgaande een zeer gepast tusschengeworpen uitroep van heilige bewondering der Goddelijke grootheid.

{==627==} {>>pagina-aanduiding<<}
- Vs. 12 en 13 staan, zoo naar stof als vorm, lijnregt tegen elkander over: vs. 12 (dat men des noods als tweeledig nemen kan, of anders met vs. 13 zamen als drieledig) betreft de door God vernielde vijanden, vs. 13 het van hen door God verloste Israël: hiertoe leidt ook nog de woordspeling in 
{== afbeelding 	==} {>>afbeelding<<}
    
י
{== afbeelding 	==} {>>afbeelding<<}
    
, vs. 12, en 
{== afbeelding 	==} {>>afbeelding<<}
    
י
{== afbeelding 	==} {>>afbeelding<<}
    
, vs. 13.
Niet te versmaden is de vergelijking, die hij, p. 74-76, maakt tusschen dit Lied van mozes en dat van debora, rigt. V, en waaruit hij tegen ewald met hooge waarschijnlijkheid beweert, dat het eerste geene eeuw na mozes kan gemaakt zijn, daar de denkbeelden van Gods heiligheid en majesteit, die daarin zoo duidelijk en zuiver uitkomen, in het laatste volstrekt niet gevonden worden, maar dit veeleer den woesten en van het godsdienstige meer verwijderden krijgsgeest van die tijden ademt: waartegen men evenwel, (ofschoon Rec. het in de hoofdzaak met de geer eens is,) zou kunnen aanvoeren, dat de omstandigheden zeer verschilden, en die van het eerste meer natuurlijk leidden, om het Goddelijke, die van het laatste, om het menschelijke op den voorgrond te stellen.
Wanneer de geer vs. 14 het naast bij vs. 13 voegt en daarmede zamenneemt, zou Rec. zeggen, dat de natuurlijke zamenhang meer vordert hetzelve tot het volgende te brengen, waarmede het één geheel uitmaakt. - Bij vs. 13 en 16 had ook nog kunnen opgemerkt worden het meer dichterlijke gebruik van het pronomen demonstrativum וּז voor het pronomen relativum ד
{== afbeelding 	==} {>>afbeelding<<}
    
.
P. 94 et seqq., neemt de geer het futurum, vs. 16, voor het praesens, of, zoo als hij het noemt, (waarom, weet Rec. niet,) het imperfectum; maar Rec. zou het liever, in tegenstelling met het vorige praesens of eersten aoristus, (vs. 14, 15) met van der palm optative nemen, en dit zelfs in vs. 17 en 18 laten doorloopen. - Daarentegen houdt de geer, en Rec. met hem, vs. 18 voor het waardige slotvers des geheelen Lieds, dat tot de inleiding terugkeert, waartegen vs. 19, (dat van der palm

{==628==} {>>pagina-aanduiding<<}
er ook toe brengt,) te prozaïsch afsteekt, en bij al het vorige mat afvalt. - Tantum!





Twaalftal Leerredenen over verschillende onderwerpen, waaronder ook bij plegtige gelegenheden gehouden, door S. Utberg, R.C. Pastoor. Te Amsterdam, bij H.W. van Nifterick. 1841. In gr. 8vo. VI en 314 bl. f 2-50.

Gedrukte Leerredenen van een' R.C. Pastoor! dit is waarlijk een, aan den Homiletischen hemel in Nederland, zoo zeldzaam verschijnsel, dat het, wanneer het voorkomt, altijd verwondering baart. Wilden wij van de hoogte der vaderlandsche Protestantsche Predikkunde dit werk beoordeelen, wij zouden het met eene enkele pennestreek afkeuren, en tot staving van dit vonnis niets noodig hebben, dan den lezer, die genoeg der zake kundig was, naar het boek zelve te verwijzen. Wij zouden proefjes van historische Critiek, Exegese, Dogmatiek en wat niet al kunnen aanvoeren, die onze beroemde vaderlandsche Historici, Exegeten of Dogmatici de hairen te berge zouden doen rijzen. Maar waartoe zou het dienen? Die niet geheel vreemdeling is op het gebied der godgeleerde wetenschap, zal er, bij de inzage van dit boek, geen oogenblik naar behoeven te zoeken, en anderen zou het slechts bedroeven of ergeren. Het ware ook onbillijk, een' preekbundel uit een Kerkgenootschap, dat, volgens de eigene bekentenis van deszelfs verlichtste belijders, in de predikkunde zoo verre ten achtere is en blijft, geheel naar de eischen eener hoogere en ontwikkelde kunst te beoordeelen.
Wij merken dus liever met genoegen het betrekkelijke goede op, dat ons hier voor oogen kwam. Was Rec. een regtzinnig Catholijk, hij zou hiertoe brengen, dat de grondleerstukken der Roomsche Kerk, b.v. Transsubstantiatie, vereering van Heiligen, Martelaren en maria, het gezag van den Paus en meer andere hier te zijner plaatse worden geleerd en gehandhaafd. Dit een en ander met stilzwijgen

{==629==} {>>pagina-aanduiding<<}
voorbijgaande, merken wij liever de goede zedelijke strekking dezer Leerredenen op, in welke de pligten van ieder' Christen, niet minder dan die van den Roomschen leek, herinnerd worden. Wij mogen er verder bijvoegen, dat, hoeveel taal en stijl ook te wenschen overlaten, hier aan de waardigheid van den kansel nergens wordt te kort gedaan, en die platte straattaal geheel vermeden is, welke van zoo menigen Roomschen predikstoel wordt gehoord, en iederen beschaafden mensch tot droefheid en ergernis verstrekt. Wij mogen eindelijk met blijdschap vermelden, dat, ofschoon ook de vorm dezer stukken veel te wenschen overlaat, hier toch gewoonlijk eene geregelde voordragt en ontwikkeling van denkbeelden wordt gevonden, van verre naderende tot ons thema-preken.
Zes dezer Leerredenen hebben bepaalde betrekking op vier- of heilige dagen der R.C. Kerk: wij gaan dezelve met stilzwijgen voorbij, zonder iets van alles te willen opnoemen, wat hier ons Christelijk gevoel beleedigde. De overige echter behandelen meer algemeene onderwerpen. Zoo wordt, naar aanleiding van luc. II:41-52, de Godsdienst voorgesteld als de beste gids ter opvoeding van kinderen, waarbij (zonderling genoeg) het tekstverhaal zelf bijna geheel ongebruikt blijft liggen. Voorts wordt in andere Leerredenen over Job, johannes den Dooper, de Godheid van christus (*) en over christus het licht der wereld gesproken. Aan deze laatste Leerrede zouden wij, om vele redenen, de voorkeur in dezen bundel toekennen.
Wil de Heer s. utberg een' goeden raad aannemen, dan zij het deze, om de langdradige opschriften (liever inhoudsopgaven) boven iedere preek te vermijden; - verder, zich vooral te wachten voor zulke langgerekte volzinnen, als wij op menige bladzijde van dit boek aantreffen. 's Mans stijl is wel van platte onbeschaafdheid vrij,

{==630==} {>>pagina-aanduiding<<}
maar mist ook alle vorming en ronding. (Men leze slechts bladz. 35.) Kan het ook anders, daar den Catholijken Geestelijken zoo menig hulpmiddel ontzegd is, dat hem hierin zou kunnen van dienst zijn? Kon, wilde of mogt de Eerw. utberg de meesterstukken onzer vaderlandsche kanselredenaars bestuderen, hij zou spoedig inzien, welke gebreken zijn werk aankleven.
Doch genoeg. Aan den geloovigen Catholiek prijzen wij deze Leerredenen gaarne aan, als in vele opzigten eene gunstige uitzondering makende boven het zielevoedsel, dat hem gewoonlijk wordt aangeboden. En de ernstigdenkende Protestant, die dezen bundel mogt in handen nemen, vinde zich, door deszelfs lezing, versterkt in het gevoel van het veel hoogere Christelijke voorregt, hem ook van deze zijde geschonken, en in het voornemen, om te wandelen in het licht, dat onder ons zoo hoog op den kandelaar staat!
Papier en druk zijn slecht.





Evangeliebladen, of Tafereelen en Bespiegelingen uit het gebied der Openbaring, door J.H. Sonstral. Iste Deel. Te Amsterdam, bij G.J.A. Beijerinck. 1840. In gr. 8vo. 255 bl. f 2-40.

De Weleerw. Heer sonstral, Predikant bij de Herstelde Luthersche Gemeente an den Helder, heeft dit boek Evangeliebladen genoemd, ‘omdat ik hoop,’ zegt hij, ‘dat hier niets zal worden aangetroffen, dat met den geest van het Evangelie strijdig is’; maar zoo zou ieder Schrijver, die dit hoopt, elk Christelijk-godsdienstig werk, dat hij uitgeeft, met dezen naam kunnen bestempelen; en dit geeft dus hier niets kenmerkends op. Misschien dan vinden wij dit in den alternativen titel Tafereelen enz., doch hierover zegt sonstral niets: wij zullen derhalve den inhoud met hem maar omschrijven door ‘eene verzameling van losse stukken van gemengden inhoud, afwisselend in vorm en inkleeding,’ ‘en,’ willen wij er bij-
{==631==} {>>pagina-aanduiding<<}
voegen, ‘betrekking hebbende tot de zaak van het Goddelijk Christendom’; en wij zullen kortelijk opgeven, wat hier gevonden wordt.
Het eerste en grootste stuk, dat een derde van het geheel bedraagt, (bl. 1-86) heet de Karavaan te Bethlehem, of het heil der waarheid gevonden. Het moet een Oostersch reisgezelschap verbeelden, dat (van waar?) naar het Noorden, Rome, Athene, Egypte reist, vriendelijke mededeeling over Indië en China ontvangt, voorts naar Perzië, en verder zich over Jeruzalem naar Bethlehem begeeft, en daar waarheid en rust des gemoeds vindt door de geboorte van jezus. Dit een en ander, ofschoon niet in alles waarschijnlijk, is over 't geheel nog al goed volgehouden, geeft geen kwaad overzigt van den staat van Godsdienst en Wijsbegeerte op de eerstgenoemde plaatsen, en toont het onbevredigende daarvan, zoo er niet meer gevolgd ware.
Ook het volgende (bl. 87-124) heeft zijne nuttigheid, daar het, in vier brieven aan eenen pas gehuwden vriend, den Bijbel als den besten huisvriend aanprijst, 1. omdat hij ‘ons aangenaam en nuttig bezig houdt;’ 2. omdat hij ‘den smaak voor schoone kunsten en wetenschappen bevredigt en veredelt;’ (Rec. zou liever zeggen ‘voor het schoone,’ want de Bijbel levert ons immers geene bijdragen tot de schoone kunsten, b.v. Schilder- of Beeldhouwkunst, of tot de wetenschappen, zoo als Wis-, Natuuren Sterrekunde) 3. omdat hij ‘ons oog opent voor het ware, een trouwe raadsman ten goede is, en ons in het verkeer met menschen met zijne goede diensten bijstaat;’ (hiervan hadden beter twee artikels kunnen gemaakt worden) 4. omdat hij ‘den mensch trouwhartig opbeurt, wanneer hij in zijn levenslot door mismoedigheid gekweld wordt.’
Iets over de betrekking tusschen hemel- en aardbewoners heet het derde stuk, bl. 125-137, en wordt opgegeven als ‘fragment eener Leerrede over luc. XV:7.’ Nu ja, het is een fragment, waaraan veel aan te vullen, maar ook waarop (naar Recs. inzien) veel af te dingen zou zijn, doch tot welk een en ander het hier de plaats niet is: het

{==632==} {>>pagina-aanduiding<<}
blijft een fragment, gelijk al onze kennis van dit onderwerp, zoo lang wij op aarde zijn, wel fragmentarisch blijven zal, hoewel het eene toch analogischer aan de bekende waarheid kan zijn dan het andere, en het fragmenteren over het heel of half onbekende ook al zeer verschilt, naarmate der denkbeelden, die men over het reeds bekende heeft.
Het vierde stuk (bl. 138-156) is eene niet ongepaste herinnering van bekende, maar belangrijke zaken, namelijk eene voorstelling van den eersten Christen-Pinksterdag, als ‘onverwacht en wel verwacht,’ als ‘schrikwekkend en verblijdend,’ als ‘heilloos en zegenvol in de gevolgen.’ Er is wel niet in alles even diep ingedrongen; maar het geeft toch een zeker beknopt overzigt.
Onder de vijfde rubriek, paulus bekeering, (bl. 157-235) vinden wij vier stukken: 1. ‘Saul vervolger, of de mensch, zonder het licht van Gods geest bestraald,’ (dit moet zeker zijn, zoo als bl. 163 staat, ‘zonder door het licht van God’ (of Gods geest) ‘bestraald te zijn) blootgesteld aan dwaling en verkeerdheid.’ 2. ‘Saulus bekeerd, of het Goddelijke door God te bewerken.’ 3. ‘Saulus in paulus veranderd,’ (eene oude, maar flaauwe en gezochte speling, waarin niets te zoeken is, want de verandering van Joodsche namen in Grieksche of Romeinsche was toen reeds zeer lang in de mode, zoo als uit menige voorbeelden bekend is;) ‘of de omgekeerde vervolger gevormd, gewijd, en optredende als Apostel van christus.’ Deze drie stukken hebben, even als dat van de voorgaande vierde rubriek, veel van vervormde leerredenen, voorstelling van de geschiedenis, en zedelijke leeringen en vermaningen daaruit getrokken, welke tweeslachtige form Rec. meermalen op goeden grond, zoo hij meent, verklaard heeft te moeten afkeuren. Nuttige dingen intusschen worden ook hier door den Christenleeraar aangevoerd: alleen komt het Rec. vooreerst voor, dat het in de voorstelling van paulus bekeering, d.i. verbetering van denk- en handelwijze ten aanzien van den persoon en de leer van jezus, niet genoeg uitkomt, dat hij te voren

{==633==} {>>pagina-aanduiding<<}
geen slecht of ligtzinnig mensch geweest is, maar integendeel een ernstig en naar de Wet van mozes ijverig deugdzaam Israëliet, doch wiens groote dwaling en verkeerdheid hierin bestond, dat hij de leer van jezus, uit vooroordeel en zonder onderzoek, niet alleen voor zichzelven verwierp, maar ook hoogst onverdraagzaam was omtrent degenen, die ze aannamen. Ten andere meent Rec., dat de Schrijver de bij deze geschiedenis dikwijls begane fout niet geheel vermeden heeft, van dezelve in het practische te onbepaald op de verbetering des menschen van het kwade in het algemeen toe te passen, waarin paulus zelf ons nergens voorgegaan is: omstandigheden, aard en oogmerk van paulus overgang tot het Christendom zijn ook daarvan zoo geheel verschillend, dat het onbegrijpelijk is, hoe men het een met het ander heeft kunnen vergelijken, zoo men niet (gelijk het zoo dikwijls gegaan is) aan den klank van het woord bekeering gehecht, en het particuliere geuniversaliseerd had. - Ten slotte van deze rubriek geeft de Schrijver nog 4. een goed iets over den invloed van paulus bekeering op zijn karakter als Apostel; namelijk, ‘zij stemde zijne ziel tot ootmoed; - weerde zelfverheffing; - bevorderde verdraagzaamheid; - en bepaalde de voorstelling van de leer, welke hij predikte.’
Het laatste stuk, dat in deze verzameling voorkomt, (bl. 236-255) is getiteld: jezus christus altijd dezelfde, en schijnt ook eene preek of een stuk daarvan te zijn, volgens de bekende woorden uit hebr. XIII:8, ‘jezus christus is gisteren en heden dezelfde tot in eeuwigheid,’ die er boven staan, en van den persoon des Zaligmakers verstaan worden, maar volgens den ganschen context van deszelfs leer te verstaan zijn. Naar de eerste opvatting wordt hier dan gezegd, dat ‘Hij altijd dezelfde wijze en goede Herder der schapen is; - altijd dezelfde getrouwe Helper in nood en dood; - altijd dezelfde barmhartige Hoogepriester, die de zonde zijns volks verzoent.’ Waarom dit laatste hier zoo geheel Joodsch uitgedrukt? en wat beteekent het dan nog? Daarenboven, ware alles hier, gelijk de zin dier plaats allezins

{==634==} {>>pagina-aanduiding<<}
schijnt te vorderen, regtstreeks van de Christelijke leer genomen, dan zou des te beter vermeden zijn de met de oorspronkelijke Evangeliebladen niet overeenkomstige manier van voorstelling, alsof men alles van God, het eenige hoogste Voorwerp onzer vereering en aanbidding, op jezus christus wilde overbrengen, en dus de geheele Christelijke Theolatrie eindelijk in enkele Christolatrie veranderen. - Voor het overige doen wij gaarne hulde aan des Schrijvers Christelijke bedoeling met de uitgave van deze stukken, en eerbiedigen zijne ‘aangename bewustheid,’ die hij in de Voorrede betuigt, ‘van dezen arbeid ondernomen te hebben tot bevordering van de eer des nooit volprezen Naams van den hemelschen Vader.’


De stipte en letterlijke vervulling der Bijbelsche Profetiën opgehelderd door de geschiedenis der Volken en de Ontdekkingen van nieuwere Reizigers. Door Alex. Keith. Verkort. Te Amsterdam, bij J.F. Schleijer. 1841. In kl. 8vo. 263 bl.f 1-90.

In No. VIII der Vaderl. Letteroef. voor 1837, bl. 327-330, is het groote werk van den Predikant te St. Cyrus in Kincardineshire aangekondigd, met eene korte opgave van deszelfs goede hoedanigheden en gebreken. De Verkorter van hetzelve, op wiens arbeid wij het godsdienstig publiek bij dezen opmerkzaam maken, heeft de eerste trachten te behouden en de laatste zoeken te verhelpen, zoodat het boek in bruikbaarheid aanmerkelijk heeft gewonnen. Vooreerst toch is het minder omslagtig; en ten andere is er thans meer orde en aaneenschakeling, vermits de Verkorter, na de inleiding, in de eerste afdeeling, in drie hoofdstukken, de Geschiedenis der Wereld voorafzendt, en alzoo de orde van het groote werk als 't ware omkeert. De tweede en derde afdeelingen, ieder desgelijks drie hoofdstukken hebbende, voeren ten opschrift: Gods Volk, en: de Landen der Heidenen. Een bladwijzer van Bijbelplaatsen maakt het geheel nog bruikbaarder.

{==635==} {>>pagina-aanduiding<<}
Ofschoon evenwel de Verkorter er hier en daar zelfs nog van het zijne bijgevoegd heeft, ja reeds het eerste hoofdstuk, volgens zijne verklaring, grootendeels als zijn eigen werk is te beschouwen, het is er nogtans ver van af, dat alle aanleidingen tot vroegere bedenkingen zouden zijn opgeheven. Inzonderheid is het bezwaar blijven bestaan, dat er dikwerf te veel in de woorden der Profetiën gezocht is geworden. Wij willen de voorbeelden, om ligt te bevroeden redenen, ontleenen uit het eerste hoofdstuk: algemeene blikken in de Wereldgeschiedenis, bl. 11 tot 22, waar bl. 16 noach's profetische zegen en vloek, Gen. IX:25-27, behandeld wordt. ‘De eilanden der volken, (zoo lezen wij daar) of de landstreken aan gene zijde der Middellandsche zee, werwaarts zij zich ter zee moesten begeven, die van Europa, werden verdeeld door de zonen van japhet. De afstammelingen van cham bewoonden Afrika en de zuidwestelijke gedeelten van Azië. De woningen van sem waren naar het oosten of Azië.’ Wij zijn verre van dit zoo gaaf toe te stemmen, daar wij Sogdiana, thans Groot-Bucharië, voor den oorspronkelijken zetel der Japhetische stammen houden, van waar zij zich naar het N., Z. en W. uitbreidden. Ook de Schrijver zelf schijnt, blijkens bladz. 19, in die voorstelling te deelen, dewijl hij aldaar zegt, dat ‘er geene enkele plaats in Europa bestaat, die het wingewest of eigendom is van een dier volken, welke de Heilige Schrift voorstelt als van sem afstammende.’ Hij houdt dus de Turken met ons voor afstammelingen van japhet. Maar wat doet het af, dat er thans geen
eigenlijk Semitisch Rijk in Europa bestaat, wanneer het er vroeger eeuwen lang bestond? En waren dan de Arabieren en Mooren niet afstammelingen van sem? - Wij zouden hieruit en uit de geschiedkundige daadzaak, dat millioenen afstammelingen van sem en japhet slaven geweest zijn en nog zijn, met even veel gronds kunnen opmaken, dat noach's voorspelling niet vervuld is geworden, als de Schrijver en Verkorter tot hare letterlijke vervulling besluiten, vermits de slavernij nog in Afrika heerscht en de arme Afrikanen ook elders

{==636==} {>>pagina-aanduiding<<}
als slaven gebruikt worden, en omdat de Engelschen en Nederlanders volkplantingen in Azië hebben en alzoo in de tenten van sem wonen! Op die wijze kan men ook den tegenwoordigen krijg tusschen Engeland en China als door noach voorspeld beschouwen. Wij houden het er echter voor, dat het woord des grooten Patriarchs wel in vroegere eeuwen zijne vervulling heeft ontvangen, doch niet meer op dezen tijd betrekkelijk kan worden gemaakt.
Gelijksoortige overdrijving wordt op meer plaatsen aangetroffen. Ref.s bestek laat niet toe, ze alle aan te stippen. Hij springt dus van het begin terstond over tot op het einde van het boek, waar over de zeven gemeenten van Klein-Azië gehandeld wordt. Dewijl van Pergamos niet gezegd was, gelijk van Efeze, dat hun kandelaar uit zijne plaatse zou geweerd worden, en er thans weêr 15000 inwoners zijn, waarvan 1500 Grieken en 200 Armeniërs, die ieder eene kerk hebben, zoo besluit de Schrijver tot vervulling van 's Heeren belofte aan die Gemeente. Wheler vond er evenwel in het laatst der 17de eeuw slechts 15 Christenhuisgezinnen. Hun aantal is sedert dus merkelijk toegenomen. Te Thyatire heeft hetzelfde plaats gehad. Wheler vond er 5000 inwoners, waaronder slechts 10 Christenen. Thans wil men, dat die stad eene bevolking heeft van 24000 inwoners, waarvan 12000 Grieken en 3000 Armeniërs. Zou nu zoo iets na verloop van tijd niet ook kunnen gebeuren te Efeze, Sardis en Laödicea? Immers lag ook het thans zoo aanzienlijke Smirna, behalve den Akropolis, in het begin der 13de eeuw in puinhoopen. En wanneer het gebeurde, zou dan de bedreiging des Verlossers minder hare vervulling hebben erlangd? Men hechte toch bij zoo gewigtige zaken niet te veel op de letter noch op het tegenwoordige, opdat men het zwakke geloof niet aan het wankelen brenge, terwijl men den wil heeft om het te versterken. De omstandigheid, dat hartley in 1826 te Philadelphia of Allahs hehr eenen Bisschop vond, die den Bijbel voor den eenigen grondslag van alle godsdienstig geloof houdt, wordt hier in verband gebragt met de woorden
des Verlossers: Gij hebt mijn woord bewaard

{==637==} {>>pagina-aanduiding<<}
en hebt mijnen naam niet verloochend. Chandler vond er evenwel eenen proto-papas, die zeer onkundig was en zoo weinig Grieksch verstond, dat men door eenen tolk Turksch met hem spreken moest, terwijl het met de overige Christenen eveneens gesteld was. Was daarom, hetgeen thans waarheid zal zijn zulks te dien tijde minder?
Wij hebben dit een en ander opgeteekend, niet omdat wij het goede in dit werk miskennen, maar omdat wij van meening zijn, dat het met het oordeel des onderscheids gelezen moet worden, zal het wezenlijk dienen tot versterking des geloofs aan de Goddelijke Openbaring, zoo als zij door de vroegere en latere Schriften des Bijbels bewaard en voortgeplant is; hetgeen God geve!


Bijdragen van buitenlandsche Godgeleerden ter vermeerdering van Christelijke kennis. Iste Stuk. Te Amsterdam, bij J.C. Sepp en Zoon. 1840. In gr. 8vo. VIII en 260 bl. f 2-50.

Genoemde Boekhandelaren hebben in der tijd berigt gegeven van hun voornemen, om een Tijdschrift uit te geven, toegewijd aan de beoefening der Godgeleerdheid, en bevattende de vertalingen van de beste en lezenswaardigste Verhandelingen der beroemdste Godgeleerden, in buitenlandsche Tijdschriften geplaatst; en zij hebben later het boven vermelde eerste Stuk der Bijdragen in het licht gezonden. Uit het berigt van Inteekening, dat voor ons ligt, was op te maken, dat men zich, allereerst en bij voorkeur, bepalen zou tot Duitsche stukken, en het eerste No. heeft die verwachting ook niet gelogenstraft. Niet ééne Verhandeling van Engelschen of Franschen oorsprong is in hetzelve opgenomen. Mogten de volgende stukken van gelijk gehalte zijn, dan zou op den titel het woord buitenlandsche veranderd moeten worden in Duitsche. Wij maken deze aanmerkingen niet om te berispen, maar omdat wij, bij ernstige zaken, achter een uithangbord gaarne vinden hetgeen het aankondigt. Dit kan hier evenwel zeer

{==638==} {>>pagina-aanduiding<<}
goed het geval zijn, zonder dat de steller dezer regelen het weet, want tot op heden, 1o. Sept. 1841, is hem nog geen tweede Stuk dezer Bijdragen geworden. - ‘Maar hoe bevalt u het eerste Stuk, zij het dan al bij uitsluiting Duitsch?’ - Uitmuntend. - ‘Waarom?’ - Wel, eenvoudig daarom, dat men uit de Theol. Stud. u. Krit. en uit rheinwards Rep. juist gekozen heeft, hetgeen ook mijne aandacht had getrokken. - ‘Hiermede komt gij er ditmaal niet af; welk is uw oordeel over de bijzondere Verhandelingen in het eerste Stuk?’ - Eenvoudig dit, dat umbreit's Verhandeling over Ps. XXII vooraan had moeten staan, als de minst belangrijke; terwijl nu het voortreffelijk opstel van zarnack, over het Goddelijk gezag der Schriften van het N.V., het geheel opent, en door lange's hoogstgewigtig stuk, over de echtheid der vier Evangeliën, waarvan onze da costa goed partij heeft weten te trekken, gevolgd wordt. Umbreit staat alzoo in minder gunstig licht, want hij is reeds overschaduwd, ofschoon ook zijn voorganger het een en ander overdreven moge hebben. De lezing van hetgene hagenbach schreef, over johan jacob wettstein en zijne tegenstanders, raad ik u almede ten sterkste aan; alsmede die van het stof tot nadenken gevende Stuk van bretschneider, over de grondslagen, waarop de magt der R. Paussen berust. Tholuck's arbeid zal u desgelijks een aangenaam uur geven. - ‘Gij oordeelt dus over het geheel, dat het verdient, dat men er op inteekene?’ - Ja, en vooral wanneer de Redactie zal toonen, dat zij zich niet enkel tot
Duitschland wil bepalen, maar ook Engeland en Frankrijk onder het buitenland opneemt. Mogen er vele liefhebbers zijn, opdat de onderneming gelukkigen voortgang hebbe!





Handboek der practische Geneeskunde, door B. de Jonge, Med. Doctor en Hoogleeraar te Middelburg. Isten Deels 1ste Stuk. Te Middelburg, bij de Gebr. Abrahams. 1840. In gr. 8vo. 190 bl. f 1-90.


{==639==} {>>pagina-aanduiding<<}

Zal men een werk op zijne juiste waarde schatten, zoo moet vooral het doel worden in aanmerking genomen, waartoe de vervaardiger het bestemde. Volgens den Schrijver (Voorberigt) is dit Handboek vervaardigd om tot leiddraad te dienen bij het onderwijs in de Therapie aan Zeelands provinciale geneeskundige School. Tevens acht hij zijn' arbeid niet overbodig voor de leerlingen van andere Clinische Scholen en voor beginnende Geneesheeren.
De beginselen, waardoor de Schrijver bij het zamenstellen van zijn werk bestuurd werd, stemmen den lezer reeds gunstig voor zijn' arbeid. Stelselzucht, misbruik van hevig werkende middelen, te weinig vertrouwen op de heilzame werkingen der natuur, ziedaar de klippen, tegen welke hij de jonge kunstoefenaren wil waarschuwen. - Indien in de zoo moeijelijke kunst van genezen eene waarschuwende stem behartiging verdient, dan is het zeker de stem eener veeljarige ondervinding aan het ziekbed; eene ondervinding, welke het resultaat is van naauwlettend en oordeelkundig waarnemen. Zoodanige waarnemingen moeten bij den jeugdigen beoefenaar der Geneeskunde te meer belangstelling wekken, wanneer zij voor een groot deel in het land, door hem bewoond, zijn opgegaard. Uit dit oogpunt beschouwd, zal dit Handboek, als het beantwoordt aan den tegenwoordigen stand der wetenschap, de voorkeur verdienen boven zoodanig, dat, hoe verdienstelijk anderzins, van vreemden oorsprong is.
Onderzoeken wij nu, of in het geschrift van den Hoogleeraar de jonge de waarborgen te vinden zijn, welke het aan zijne bestemming kunnen doen beantwoorden.
Van het standpunt, waarop de Schrijver zich geplaatst heeft, als meer naar een practisch doel gerigt, lag het in den aard der zaak, om bij zijne inleiding niet uit te weiden over de verschillende verdeelingen der ziekten; genoeg was het, hier op te merken, waarom hij zich tot die bepaalde, welke wordt afgeleid van derzelver wezenlijke en onafscheidbare toevallen. Voorzeker heeft de Schrijver deze verdeeling als de geschiktste leeren kennen, om jongelingen tot de praktijk te vormen; ten minste zouden ook

{==640==} {>>pagina-aanduiding<<}
wij dezelve als zoodanig aanbevelen, zonder haar daarom, op zichzelve beschouwd, als de beste te willen noemen.
Het eerste Hoofdstuk (bl. 3-34) bevat eene algemeene beschouwing der koortsen. Wijl men tot nu toe te vergeefs getracht heeft eene juiste bepaling van koorts te geven, hare naaste oorzaak niet bekend zijnde, zoo worden de verschijnselen naauwkeurig beschreven, welke bij eene regelmatig tusschenpoozende koorts zich voordoen. Te regt acht de Schrijver het overbodig, eenige verklaring dier verschijnselen te geven, als uit de pathologie genoegzaam bekend; maar duidt die aan, waaruit men tot het aanwezen van koorts mag besluiten, als daar zijn: een vermeerderde of verminderde warmtegraad des ligchaams, eene tegennatuurlijk verhoogde werking van het hart en vaatgestel en bijgevolg een versnelde pols, afscheidingen, zoowel in hoeveelheid als in hoedanigheid, afwijkende van die in den gezonden staat, en stoornis van eene of meerdere verrigtingen. - Wie de koortszieken in de verschillende tijdperken eener tusschenpoozende koorts heeft waargenomen, zal moeten toestemmen, dat genoemde verschijnselen in het algemeen een' veiligen maatstaf aan de hand geven, om het al of niet aanwezig zijn van koorts aan te nemen.
Op eene doeltreffende wijze worden verder de verschillende uitgangen der koorts beschreven, en bij de ontvouwing der kritische dagen, gelijk bij de verschillende aanwijzingen in de behandeling dezer ziekten, nuttige wenken aan den jeugdigen beoefenaar gegeven.
In het tweede Hoofdstuk worden de tusschenpoozende koortsen beschouwd (bl. 34-56).
Bij de beschouwing derzelve maakt de Schrijver van plaatselijke koortsen en van vermomde of gevaarlijke melding, en scheidt alzoo twee ziektevormen van elkaar, welke, naar het ons toeschijnt, tot ééne en dezelfde soort behooren. Wel geven wij toe, wat hij van de vermomde of gevaarlijke koortsen zegt, dat deze mede tot de plaatselijke moeten geteld worden, maar ook dit is omgekeerd het geval; zoo zal eene op bepaalde tijden wederkeerende en op zichzelve staande tandpijn, welke zonder gevaar ver-
{==641==} {>>pagina-aanduiding<<}
loopt, evenzeer in onze schatting eene vermomde koorts wezen, als die, welke zich onder het masker eener gevaar dreigende slaapzucht voordoet.
Verder maakt de Schrijver indachtig aan het verschil, dat tusschen de gevaarlijke vermomde en andere, ook niet zonder gevaar verloopende koortsen bestaat, zoo als de febres comitatae: ‘want (dus schrijft hij) welke ook de toevallen, die eene zoodanige koorts vergezellen, wezen mogen, zij is geene vermomde koorts, wanneer derzelver verschijnselen kunnen worden afgeleid van of in verband staan met des lijders gesteldheid, welke vóór de koorts aanwezig was,’ enz. (bl. 32 en 40).
Na bij de behandeling der koortsen op de verschillende geneesmiddelen de aandacht te hebben gevestigd, bepaalt zich de Schrijver met aan deze ziekten een besmettend vermogen te ontzeggen, en acht het overbodig, over de natuur der tusschenpoozende koortsen uit te weiden. Voor welke uitvoerige beschouwing beide onderwerpen vatbaar zijn, is overvloedig bekend. Wanneer men echter met een zuiver practisch doel werkzaam is, en zoo veel mogelijk aan het veld der bespiegelingen vreemd wil blijven, dan verwondert het ons geenszins, dat de Schrijver genoemde onderwerpen kortelijk heeft aangeduid.
Veel en op eene verschillende wijze is, zoo wel in vroegeren als in lateren tijd, over de oorzaken der tusschenpoozende koortsen geschreven. Het gevoelen van onzen Schrijver zoekt de voorbeschikkende oorzaak in eene eigenaardige ziekelijke aandoening van het zenuwstelsel. Wanneer wij nagaan, dat de verschijnselen, welke dezen ziektevorm kenmerken, zoowel als de middelen, daartegen met vrucht gebezigd, aan eene storing van het zenuwstelsel denken doen, dan zal men met onzen Schrijver instemmen, als hij in dit stelsel de oorzaak der tusschenpoozende koorts zoekt. De wijze, waarop hier het zenuwstelsel wordt aangedaan, is evenmin te bepalen, als men rede weet te geven, waarom deze ziekten in lage en moerassige landen en onder een' vochtigen en veranderlijken dampkring heerschen. Geen wonder dus, dat wij hier alleen

{==642==} {>>pagina-aanduiding<<}
aan eene eigenaardige aandoening van het zenuwstelsel denken, en, gelijk bij zoo vele verschijnselen, welke het onbegrensde veld der natuur oplevert, ons tot nu toe met eene oppervlakkige kennis moeten tevreden houden.
Hetgeen eindelijk de Schrijver over de voorzegging bij deze koortsen schrijft, maar vooral de wijze om dezelve te genezen en de voorschriften betreffende een' doelmatigen leefregel. verdient allezins behartiging.
Op de beschouwing der tusschenpoozende volgt die der aanhoudende koortsen. ‘Door aanhoudende koortsen verstaat men die, welke, haar hoogste standpunt bereikt hebbende, van daar tot aan den afloop der ziekte, zonder vermindering of verslimmering harer toevallen, voortduren.’ (Bl. 57) - Te regt laat de Schrijver hierop volgen, dat, in een' strengen zin van het woord, zoodanige koortsen niet bestaan, en geeft daarop het onderscheid aan tusschen deze en de nalatende koortsen, welke alleen dien naam verdienen ‘zoo het toe- en afnemen derzelve niet uit den aard der ziekte voortvloeit, gelijk zulks het geval is bij nalatende koortsen, maar slechts aan toevallige omstandigheden moet worden toegeschreven, en bij gevolg op onbepaalde tijden wordt waargenomen. Alsdan moet eene zoodanige koorts als eene aanhoudende beschouwd worden.’
Onder de aanhoudende rangschikt onze Schrijver de ontsteking-, zenuw-, rot- en teringkoorts, waarvan de eerste den inhoud van het derde Hoofdstuk vormt. (Bl. 58-76).
De ontstekingkoortsen worden naar derzelver hevigheid verdeeld, zoodat die, welke als den hoogsten graad der ziekte voorkomt, eigenlijk ontstekingkoorts te noemen is. - Uit een practisch oogpunt beschouwd, is deze verdeeling zeer doeltreffend, en geenszins wordt hierbij eene verdeeling gevorderd dezer koortsen met of zonder plaatselijk lijden. Bij de jonge beoefenaars onzer wetenschap bestaat er, vooral in onzen tijd, (en sommige Handboeken geven hiertoe dikwerf aanleiding) eene te sterke neiging, om in ontstekingkoortsen zich bij het plaatselijk lijden te bepalen, en in deze ziekten met eene plaatselijke bloedontlasting

{==643==} {>>pagina-aanduiding<<}
te beginnen, terwijl in de meeste gevallen eene algemeene bloedlating de plaatselijke moet voorafgaan. - Niet dat de Schrijver het plaatselijk lijden uit het oog wil verloren hebben. ‘Zeldzaam (dus schrijft hij) wordt deze ziekte eenvoudig en oorspronkelijk, meestal ten gevolge eener plaatselijke ontsteking of beleediging van belangrijke deelen, of in verbinding met uitslagziekten, werkdadige ophoopingen van bloed, bloedvloeijingen enz. waargenomen.’
Hierop worden de verschillende oorzaken, uitgangen en voorspelling bij deze koorts opgegeven, en met de mededeeling eener doeltreffende behandeling dit Hoofdstuk besloten. Onder de uitwendige middelen, welke behalve de algemeene en plaatselijke bloedontlastingen worden voorgeschreven, vinden wij aanbevolen laauwe pappen en stovingen, hand-, voet- en algemeene baden, verkoelende klisteren, zuurdegen en mostaardpappen; terwijl spaansche vliegpleisters, uit hoofde van haar prikkelend vermogen op het vatenstelsel, hier over het algemeen nadeelig zijn. - Wanneer wij onzen Schrijver in deze ziekte tegen prikkels zien waarschuwen, en verkoelende middelen op den voorgrond stellen, dan laat zich het doel, dat hij hier met zuurdegen en mostaardpappen heeft, ligtelijk begrijpen. In den loop der ziekte namelijk, wanneer de hevigheid der koorts geweken is, kan men van een' met vochtige warmte vereenigden prikkel aan de onderste ledematen eenig nut verwachten tot het verkrijgen of bevorderen eener heilzame scheiding. Hiertoe zijn zuurdegen en mostaardpappen uitnemend geschikt, wijl zij, met behoedzaamheid bereid en aangelegd, dien doordringenden prikkel niet veroorzaken, welke door de werking eener spaansche vlieg wordt te weeg gebragt. Dat de Schrijver in het gebruik van bovengenoemde middelen behoedzaamheid verlangt, zal ieder verstaan, die de door hem aangeprezene geneeswijze heeft willen begrijpen.

(Het vervolg en slot hierna.)



{==644==} {>>pagina-aanduiding<<}

Geschiedkundige Beschrijving der oudere en nieuwere thans bestaande Ridderorden, zoo in als buiten Europa; bevattende derzelver oorsprong, benaming, spreuken, ordelinten, enz. Door G.L. de Rochemont en J. Bischoff. I-Vde Aflevering. Met Afbeeldingen. Te Amsterdam, bij J. da Cunha en Co. Per Aflevering f 1-40.

In onze aankondiging van het Prospectus en Proefblad van dit werk (zie No. VI. bl. 259) hebben wij reeds het uitgebreide nut van de kennis der Ridderorden met een enkel woord opgegeven, en tevens de wijze aangetoond, waarop een en ander, dat tot die kennis grondig leiden kan, hier wordt voorgedragen. Hoe welkom ook de korte beschrijving der Ridderorden in het Geschied- en Letterkundig Mengelwerk van onzen scheltema was, derzelver opgave en beschrijving liet nog veel te wenschen over, en zeer verdienstelijk is dus de uitgave van een werk als het onderhavige, dat niet alleen in volledigheid en naauwkeurigheid der beschrijving verre boven andere uitmunt, maar te gelijk van sierlijke afbeeldingen vergezeld gaat, wier waarde vermeerderd wordt door de voorstelling der Orden in hare bestaande kleuren. De Schrijvers hebben dus hunne zorg aan den dag gelegd, om zoo wel het een als het ander waarde en een' goeden uiterlijken vorm bij te zetten.
Ten einde onze Lezers met deze Afleveringen eenigzins meer bekend te maken, zullen wij eene korte inhoudsopgave derzelve hier laten volgen; men zal dan over de waarheid van onze gezegden des te beter kunnen oordeelen.
De Schrijvers, met het Groothertogdom Baden aanvangende, stellen zich voor, de volgorde der Staten naar de letter te nemen, even zoo als zulks bij scheltema t.a.p. voorkomt. De eerste Orde, welke het Badensche Huis verkreeg, was de Orde der Trouw (Orden der Treue); verder de Militaire Karel Frederiks-Orde van Verdienste, en eindelijk de Orde van den Zähringschen Leeuw. Vele bijzonderheden, naauwkeurig hier opgegeven, kunnen niet anders dan den bezitters dier Orden aangenaam zijn, en door meerdere kennis van oorsprong of instelling zullen verschillende ordeen eereteekenen, in het oog van minkundigen, in belangrijkheid toenemen. Achter de beschrijving der Ridderorden,

{==645==} {>>pagina-aanduiding<<}
aan het Badensche Huis verbonden, treffen wij nog eene opgave aan der ingestelde Medailles en onderscheidingsteekenen voor Verdiensten, waarvan de kennis niet alleen bij die der Ridderorden behoort, maar van welke medailles en eereteekenen het niet onbelangrijk zoude zijn geweest ook eene afbeelding te geven. Het achterblijven hiervan zal te zoeken zijn in de meerdere kostbaarheid, die daardoor welligt het werk zoude verkregen hebben; de beschrijving echter teekent dezelve zeer correct, zoo het ons voorkomt, af.
Onder de daarop volgende afdeeling, België, treffen wij de eerste en eenigste Ridderorde van dat Land aan; met name de Leopolds-Orde; en daar de instelling in onzen tijd (ongelukkiger gedachtenis!) heeft plaats gehad, hebben de Schrijvers met de eenvoudige opgave der Statuten, bij de instelling gemaakt, deze afdeeling doen afloopen. Van de groote halsketen, door de Grootkruisen bij plegtige gelegenheden gedragen, vindt men hier de afteekening: Onder de onderscheidingsteekenen wordt het Belgische IJzeren Kruis vermeld.
Beijeren, hierop volgende, rijk aan dergelijke instellingen, bezit de Orde van St. Hubertus, die van St. George of St. Joris; de Militaire Maximiliaan-Jozefs-Orde, de Orde van de Beijersche Kroon voor burgerlijke verdiensten, die van den Paltzischen Leeuw, van St. Michaël; de Lodewijks-Orde, de Orde van St. Elizabeth (vrouwelijke), van St. Anna te Munchen (vrouwelijke), van Theresia (vrouwelijke). Ofschoon wij van al deze Orden geene afbeeldingen aantreffen, worden deze echter door hoogstnaauwkeurige beschrijvingen vervangen. Ten aanzien van de St. Hubertus-Orde moeten wij de Schrijvers op eenige onnaauwkeurigheid en onvolledigheid opmerkzaam maken, en wel, wat het eerste betreft, op het jaar van derzelver instelling. Ziehier wat de Schrijvers opgeven: ‘Toen rainald IV, Hertog van Gulik en Geldern, in den jare 1423 zonder nakomelingschap stierf, volgde de kleinzoon zijner zuster, arnold van egmond, in Geldern, en zijns vaders broeders kleinzoon, adolf II, Hertog van Berg, in Gulik hem op. Arnold, met zijn aandeel niet tevreden, trachtte ook Gulik door de wapenen te nemen; hij sloot echter, kort na den begonnen strijd, een' tienjarigen wapenstilstand en een verdrag met adolf. Toen echter adolf in 1437 zonder erfgenamen stierf, en door zijn' neef gerard V in Gulik opgevolgd was, kwam

{==646==} {>>pagina-aanduiding<<}
arnold op nieuw met zijne daarop vermeende aanspraak te voorschijn; nu trachtte hij dezelve door kracht van wapenen te doen gelden, en rukte met zijn leger, in 1414, het Guliksche binnen. Gerard, met het gevoel voor eene geregte zaak te strijden, trok hem te gemoet, en weldra, op St. Hubertsdag, versloeg hij hem geheel bij Ravensberg in Westphalen.’ Hier schijnt een anachronismus plaats te hebben. Uit den geheelen loop der Geschiedenis blijkt, dat deze nederlaag niet in 1414, zoo als de Schrijvers opgeven, is geschied, en derhalve de St. Hubertus-Orde, die tot een aandenken aan deze merkwaardige overwinning werd ingesteld, ook niet van dat jaar dagteekent; waaromtrent wij voor den Lezer hier mededeelen, dat scheltema, t.a.p., de instelling, en dus ook de behaalde zege van gerard, in 1444 opgeeft, terwijl een ander Schrijver die nog een jaar later stelt. De Schrijvers hadden tevens, ten andere, eene onvolledigheid kunnen aanvullen, hetwelk de belangrijkheid der mededeelingen betrekkelijk die Orde zoude verhoogd hebben, wanneer zij, volgens schoonebeek, Historie van alle Ridderlijke Ordes enz., er hadden bijgevoegd, dat onder de inlanders van oud-adellijken geslachte als buitenlandsche Edelen het eerst geteld werden die van nassouw, merode, pallant, teklenburg, plettenburg, sombref en dergelijken.
Van Frankenland vinden hij hier de doorluchtige ridderlijke, wereldlijke en kanonieke Orde van St. Jochem, waarachter, onder de eereteekenen, de gouden en zilveren Medailles voor burgerlijke verdiensten, door maximiliaan jozef ingesteld, vermeld zijn. Het bevreemdde Rec., dat men, bij de beschrijving van deze eereteekenen, de opschriften van sommige in het Nederduitsch aantreft: waarom ze niet, gelijk hiervan voorbeelden zijn, in het oorspronkelijke geplaatst? Op eene Beijersche medaille zal wel geen Nederduitsch opschrift te lezen staan! De vermelding der opschriften in het oorspronkelijke behoort tot de naauwkeurigheid.
Verder volgt, onder het rubriek Brunswijk, de Hertoglijke Orde van Hendrik, den Leeuw. Ook hier vinden wij de Statuten, bij derzelver instelling gemaakt, doch geene afbeelding.
Het eerekruis voor Militaire diensten voor Officieren, Onderofficieren en Soldaten, als ook de eerekruisen voor den

{==647==} {>>pagina-aanduiding<<}
veldtogt van 1809, voor die in Spanje en Portugal, en eindelijk de medaille van Waterloo, aan welker instelling voor Nederland zulke belangrijke herinneringen verbonden zijn, worden hier met de noodige juistheid beschreven.
Uit bovenstaande opgave blijkt ten slotte, dat de Schrijvers lof voor hunnen arbeid verdienen. Rec. heeft dien met belangstelling nagegaan, en twijfelt dus ook niet, of de Schrijvers zullen van onze aanmerkingen voor het vervolg gebruik maken; terwijl hij hun een bij voortduring naauwkeurig onderzoek aanbeveelt. Het werk kan alzoo voor de kennis der algemeene Geschiedenis tevens eene belangrijke bijdrage worden. Door aanmoediging worde de voortzetting van hetzelve bespoedîgd; en daar wij van onze zijde de belangstelling van Geschied- en Oudheidkundigen, zoo wij meenen, genoegzaam hebben opgewekt, zullen wij nu met onze beoordeeling wachten, tot dat een grooter aantal Afleveringen het licht ziet; die wij wenschen dat aan de verwachting zullen beantwoorden, en nieuwe proeven geven van de zorg, moeite en naauwkeurige opsporing, door de Schrijvers aan deze onderneming besteed.





De Orde der Advocaten, derzelver oorsprong, geschiedenis, aanzien en verval, mitsgaders eenige denkbeelden omtrent de middelen tot herstel van den alouden luister. Door Mr. T. van der Feen, Advocaat en Commissaris der Stads-Bank van Leening te Amsterdam. 's Gravenhage en Amsterdam, bij de Gebr. van Cleef. 1841. In gr. 8vo. 95 bl. f 1-10.


De invloed van het Christendom op het Regt, zijnde eene Proeve tot onderzoek en beantwoording der vraag: of en in hoe verre de Christelijke Godsdienst derzelver invloed heeft uitgeoefend op het Regt, en meer bijzonder op de Burgerlijke Wetgeving. Door en bij dezelfden als boven. 1841. In gr. 8vo. 149 bl. f 1-80.

Van de beide hier aangekondigde werkjes van den Heer Mr. t. van der feen handelt het eerste over de Orde der Advocaten. De geschiedenis dier Orde is er met veel belezenheid in ontwikkeld, en overtuigend wordt er aange-
{==648==} {>>pagina-aanduiding<<}
toond, dat de laatste verordeningen, op dat punt in ons land gemaakt, eene miskenning van de waardigheid der Orde in zich sluiten, zoodat zelfs de Fransche wetgeving, op dit onderwerp door napoleon ingevoerd, nog te verkiezen was boven hetgeen tegenwoordig in ons Rijk ten regel strekt. De middelen, tot herstel van den luister der Orde voorgedragen, zijn meerendeels doelmatig; maar gaarne hadden wij aan het slot (bl. 94 en 95) de aanhaling uit perachon gemist: de daarop volgende uit d'aguesseau had het waarlijk wel kunnen afdoen. Ook de lofrede op den invloed der quarré-pruiken (bl. 14) kan ons geenszins behagen. Bij den meer kinderlijk gestemden geest van ons voorgeslacht maakten alle uiterlijke teekenen van rang eenen dieperen indruk; maar, welke kostumen deze en gene tegenwoordig dragen mogen, het doet geene uitwerking meer. Men let niet meer op tabbaard of hoofdtooisel, maar beoordeelt den persoon naar zijne woorden en daden.
Althans niet mindere letterkennis, dan in het opstel over de Advocaten, blinkt er uit in des Schrijvers ander opstel: de invloed van het Christendom op het Regt. Maar het spijt ons te moeten verklaren, dat de Auteur vooreerst regts- en zedepligten niet behoorlijk onderscheiden heeft, en ten tweede, dat hij geheel in de lucht heeft geschermd, en, het eigenlijke punt van verschil voorbijziende, niets heeft bewezen van hetgeen door hem te bewijzen was.
Hij verwart vooreerst regts- en zedepligten. Geheel de wetgeving van het Christendom is zulks alleen in een' zedelijken zin, en van gemoedelijk verbindende kracht voor de belijders. Dat dit b.v. waar is betrekkelijk de geboden tot viering van het nachtmaal en tot het bedienen van den doop, lijdt wel geenen twijfel. Maar zelfs de geboden, om God lief te hebben boven alles en de naasten als zichzelven; om ook vijanden wèl te doen; geenen scheidbrief aan zijne huisvrouw te zenden, dan ter zake van overspel; slaven menschlievend te behandelen, enz. kunnen nooit anders dan als zedelijke voorschriften worden beschouwd. Mozes was ook burgerlijk wetgever, omdat hij, den Israëlitischen Staat inrigtende, burgerlijke straffen en schadevergoedingen verordende; maar jezus en zijne Apostelen kenden geene andere straffen en belooningen aan de veronachtzaming of de opvolging hunner algemeene bevelen toe, dan die óf in dit leven uit den aard der zaak voortvloeiden, óf die in een vol-
{==649==} {>>pagina-aanduiding<<}
gend leven zouden worden toegepast. Al de schriftuurplaatsen, door den Schrijver aangehaald, om christus en zijne uitgezondenen tot wetgevers in een' anderen dan louter godsdienstig-zedelijken zin te maken, bewijzen derhalve niets.
Maar, zegt hij, die lessen van Godsdienst en zedelijkheid moesten toch invloed uitoefenen op de stemming van elk, die geheel of ten deele de waarheid daarvan gevoelde of erkende, en daardoor ook eindelijk op de wetgeving. Het is zoo; doch dan is die invloed niet regtstreeksch, maar zijdelingsch. En dit is juist het punt in geschil. Mr. van der feen wil den beroemden meijer tegenspreken, als hij den regtstreekschen invloed des Christendoms op de regtsinstellingen, door hem behandeld, ontkent, maar den zijdelingschen invloed wel degelijk aanneemt. Mr. van der feen verwondert zich, dat Prof. borger eveneens beweerd heeft, dat christus met opzet het grondgebied der burgerlijke wetgeving vermijdde. Zoo ras nu van der feen van den Joodschen Regtsgeleerde en den Christen-Godgeleerde verschilde, rustte immers op hem de taak, te bewijzen, dat het Christendom niet slechts zijdelings, maar regtstreeks op de wetgeving gewerkt heeft, en wel op den voortgang der regterlijke instellingen; en ten tweede, dat christus geenszins het grondgebied der burgerlijke wetgeving heeft vermeden. Maar Mr. van der feen bewijst noch het eene noch het andere. Den éénigen regtstreekschen invloed van het Christendom zou men moeten vinden in de verordeningen van sommige Christenkeizers nopens geestelijken, kloosters, weren van ketters enz., en zoo naderhand in de wetten op ketterij enz. Doch vooreerst zal de Heer van der feen met ons ontkennen, dat dit een regtstreeksche invloed van het Christendom is; het is regtstreeksche invloed van domheid en dweepzucht. Zoo ras men het Christendom regtstreeks op de wetgeving wil laten werken, miskent men deszelfs doel en strekking, ja men wordt juist daardoor
onchristelijk. Ten tweede is die invloed ook niet op den voortgang of liever vooruitgang (le progrès) van de regterlijke instellingen werkzaam geweest. Het was achteruitgang. En wat nu de vraag betreft, of christus als burgerlijk wetgever heeft willen optreden: voor het menschdom over het geheel genomen, en daarover wordt hier alleen gesproken, zeker neen. Als Messias heeft Hij welligt alleen eenige verordeningen in den Israëlitischen Staat willen in-
{==650==} {>>pagina-aanduiding<<}
voeren, die niet in werking zijn gebragt, omdat de Hooge Raad zijne waardigheid niet erkennen wilde. Men zie matth. V:22: Wie ten onregte op zijnen broeder toornig is, die is strafbaar voor het Gerigt; en wie tot zijnen broeder zegt: gij slechthoofd! die is strafbaar voor den Grooten Raad. Maar vooreerst is dit meer eene uitspraak, hoe het naar den eisch der zedelijkheid behoorde te zijn, dan een eigenlijk gebod, en ten tweede is dit in geen geval eene wet voor de Christenen in het algemeen.
De correctie, vooral van de Latijnsche plaatsen, had wel naauwkeuriger mogen zijn.





Verhaal eener Reis naar Algiers en van een driejarig verblijf op de Noordkust van Afrika, gedurende de jaren 1831-1834, door Albert Erath, Med. Dr. te Rottenburg aan den Neckar. Uit het Hoogduitsch. Te Groningen, bij A.L. Scholtens. 1841. In gr. 8vo. 195 bl. f 1-80.

Doctor erath begaf zich, in de lente van het jaar 1831, uit Duitschland, als landverhuizer, met zijn huisgezin, naar Frankrijk, met het voornemen om zich aldaar in te schepen naar Noord - Amerika. Te Havre de Grace veranderde hij van plan, begaf zich naar Algiers, en beproefde zijn geluk, nu eens als pachter van een landgoed, dan weder door de uitoefening van zijne geneeskundige praktijk. Teleurgesteld in zijne verwachtingen, zijne vrouw en twee van zijne kinderen verloren hebbende, verliet de Schrijver, na een driejarig verblijf, dit gedeelte van Afrika, en kwam in den zomer van 1834, ‘rijker aan ondervinding en armer aan fortuin dan te voren,’ in zijn Vaderland terug.
Doctor erath moge, gelijk hij zelf beweert, velerlei kundigheden bezitten, maar van zijne levenswijsheid hebben wij geen hoog denkbeeld; wij beklagen de vrouw en de kinderen van den man, die hun aller leven en geluk zoo roekeloos op het spel zet bij zijne avontuurlijke plannen, en wij prijzen de moeder, die, op haar doodbed, van haren onvoorzigtigen man de belofte weet te verkrijgen, om met hunne kinderen naar het Duitsche Vaderland weder te keeren, en die hem daardoor terug houdt van het reeds bijna

{==651==} {>>pagina-aanduiding<<}
gevormde plan, om zijn geluk op Jamaika of in de dienst van den Onderkoning van Egypte te gaan beproeven.
Somtijds vindt zich de Vertaler genoodzaakt, zijn origineel in zijne vertaling te verlaten, onder anderen wanneer de Schrijver, van het sterven ter gelijker tijd met zijne vrouw sprekende, als een echte Pantheïst, zegt: ‘wen unsere Seelen, in Eins aufgelöst, in der Weltseele zerflössen.’ - Het ware te wenschen, dat in de overzetting meer zorg ware gedragen voor de zuiverheid der taal. Wij vonden vervalling voor bevalling, verkoeld voor bekoeld, de voedselen voor het voedsel, smacht voor verlangen, en daarenboven hier en daar nog al stootende Germanismen.
Maar, om tot het werk zelf weder te keeren, daar Doctor erath zijne misslagen en dwaasheden openhartig bekent, mogen wij hem waarheidsliefde toekennen daar, waar hij, hetgeen hij gezien en opgemerkt heeft, verhaalt; en moge dan ook zijne beschrijving der Fransche bezitting van Algiers, uit hoofde van des Schrijvers toestand en gezigtspunt, wat te donker gekleurd zijn, zoo bestaat, naar ons inzien, de waarde van het onderhavige boek vooral daarin, dat het eene bijdrage is, om den lezer met den toestand en de uitzigten der genoemde Afrikaansche volkplanting bekend te maken, terwijl het tevens eene onderhoudende lektuur aanbiedt.


De Globe. Keur van Reisverhalen en merkwaardigheden van vreemde landen en volken. Onderhoudende en belangrijke lectuur voor den beschaafden stand. Iste en IIde Deel. 's Gravenhage, bij de Erven Thierry en Mensing. 1841. In gr. 8vo. 464 bl. f 3-60.

De uitgevers van dit Tijdschrift hebben in het onze eenige aanmelding verlangd. Gaarne voldoen wij aan dien wensch, want die aankondiging kan, op grond van een gunstig oordeel, tevens eene algemeene aanbeveling bevatten. Het eerste halfjaar van 1841 ligt voor ons. Het behelst twee deelen, ieder van drie Nos., maandelijks uitkomende; dus vier deelen in het jaar; ieder deel heeft eene goede steendrukplaat. De uitvoering is zeer net, en, wanneer men het ook al niet als een Tijdschrift beschouwt, is een deeltje Reisverhalen van 232 bladzijden, tot den prijs van f 1-80, zeer

{==652==} {>>pagina-aanduiding<<}
geschikt voor Leesgezelschappen en dergelijke middelen van debouché voor algemeene lectuur.
De uitvoerigste stukken in het onderhavige gedeelte zijn: Reize naar China, door a. barrot; Overzigt der geschiedenis en tegenwoordige gesteldheid van Nieuw - Zeeland; Reize in Palestina en Syrië, door g. robinson. Korter zijn: Brieven uit Hongarije, door j.g. elsner; De Republiek Texas, door m.f. leclerc; Goa; Lapland en de Laplanders, door den Zendeling p. loestadius; de Squatters, door audubon; Beschrijving van Kaschmir, door mowcroft, enz. De vertaling is over het geheel zuiver; de Redactie kwijt zich, naar het ons voorkomt, op eene loffelijke wijze van hare taak. Dat de plaatsing van meer korte reisverhalen, berigten en dergelijke wel eenig nadeel toebrengt aan den voorraad voor het Mengelwerk van gemengde Tijdschriften, zoo als het onze, kunnen wij niet ontkennen. Alles, wat hier voorkomt, is vertaald. Is dat het bepaalde doel, gelijk b.v. bij de Iris? Zoo neen, dan wenschten wij wel iets, en liefst meer dan iets, oorspronkelijks.
Wij prijzen, als gezegd, deze onderneming aan, en doen zulks met opzet vóór de intrede van een nieuw jaar. Welligt komen wij er nader op terug.


Het jeugdige leven van Sir Walter Scott, (1771-1792) door hemzelven beschreven en verrijkt met ophelderingen van des Schrijvers Schoonzoon, J.G. Lockhart. Uit het Engelsch vertaald. Te Utrecht, bij L.E. Bosch en Zoon. 1841. In gr. 8vo. 295 bl. f 2-90.

De lezers van dit tijdschrift hebben door verscheidene proeven, vroeger in het Mengelwerk medegedeeld, reeds eenigzins kennis gemaakt met het boek, dat lockhart over zijnen schoonvader, den beroemden Sir walter scott, heeft geschreven. Het had Rec. vroeger wel eens verwonderd, dat niet deze of gene zich opgewekt gevoelde, om dat werk, niet in zijn geheel in onze taal over te brengen, maar zoodanig te bearbeiden, dat er een voor ons publiek belangrijk leven van den grooten en voortreffelijken man uit ontstond. Het geheele werk toch, gelijk het door lockhart is geschreven, is en te uitvoerig en behelst te veel, wat onzen lezers geen genoegzaam belang kan inboezemen, dan dat de

{==653==} {>>pagina-aanduiding<<}
overbrenging in zijn geheel raadzaam zoude zijn. Vertaler en Uitgevers van het boek, dat Rec. thans moet aankondigen, hebben er ook zoo over gedacht, en zich daarom bepaald tot een gedeelte, en wel tot het jeugdige leven van walter scott. Rec. kan zich evenwel volstrekt niet vereenigen met hunne wijze van beschouwen, wanneer hij in het voorberigt leest: ‘Uit het geheele werk al datgene weg te laten, hetwelk voor den Nederduitschen lezer van minder belang gerekend kan worden, zou een schoon ontwerp geweest zijn, maar mogelijk aan velen, die met regt op iets volledigs gesteld zijn, niet doelmatig zijn voorgekomen.’ Dat laatste gelooft Rec. niet. Diegenen, voor wie zulk eene omwerking geschiedde, zouden zich gaarne het gemis van het overtollige hebben getroost; en dezelfde aanmerking, die op het geheele werk is te maken, geldt ook van ieder deel, ook van datgene, wat hier geleverd wordt. Er is overal veel wat den Nederduitschen lezer geen belang kan inboezemen. Wat heeft hij, bijvoorbeeld, aan die lange en uitvoerige genealogische aanmerkingen omtrent de voorouders van walter scott, die wij en in het stuk van dezen zelven en in de aanteekeningen van zijnen schoonzoon aantreffen? Bij veel belangrijks, wat de eerste opleiding van den grooten Schrijver en Dichter betreft, ontvangt men hier thans ook veel, wat onbeduidend is, of liever, wat buiten Engeland volstrekt geen belang heeft. Wie daarin nu de volledigheid zoekt, dat men hem van het een of ander werk geen tittel of jota kwijtscheldt, hoeveel er ook in moge gevonden worden, dat hem onverschillig is, die ziet zijnen wensch hier, voor zoo veel het jeugdige leven van walter scott aangaat, volkomen bevredigd. Maar de lezers, die het boek zouden willen opvatten, om het beeld van den buitengewonen man levendig en in zijn geheel zich te zien voorgesteld, die zullen zich deerlijk
bedrogen vinden. Daar waar hij in het werkelijke leven treedt, waar zijne loopbaan eigenlijk begint, waar hij een belangrijk persoon wordt, daar houdt dit boek op. Wat het ons nu mededeelt, is enkel belangrijk in verband met het vervolg, waar men zien zou, welke vruchten de opvoeding, die hij genoten had, droeg; hoe zij invloed had op de rigting van zijnen geest, op zijne wijze van werken, op zijne geschriften zelve. En van dat alles hoort men niets! Men blijft aan den ingang van zijn leven staan, en daar, waar walter scott eigenlijk belang-
{==654==} {>>pagina-aanduiding<<}
rijk zou worden, daar eindigt de Vertaler, en ons publiek moet zich met het minstgewigtige uit lockhart's werk tevreden stellen, terwijl men hem het eigenlijke interessante onthoudt, opdat men NB. door verkorting niet iets onvolledigs zoude leveren.
Rec. kan dus niet anders, dan zich over de keuze van den Vertaler en de Uitgevers verwonderen, en het betreuren, dat zij niet een' geheel anderen weg zijn ingeslagen. Hij zal overigens niet ontkennen, dat de geschiedenis van scott's jeugdig leven veel merkwaardigs bezit, als men daarmede vergelijkt, wat de man later geworden is; en zijne eigene beschouwingen en bedenkingen omtrent zijne opvoeding en de wijze, waarop hij van de gelegenheid tot het ontvangen van onderrigt gebruik maakte, zijn zeer opmerkelijk en belangrijk.
Doch, zoo Rec. zich niet vereenigen kan met de keuze, die uit lockhart's boek is gedaan, hij heeft zich geërgerd over de wijze, waarop het gekozene is vertaald. Bijna op iedere bladzijde stuit men op de lompste en bespottelijkste fouten, en heeft gelegenheid, om zich te overtuigen, dat de Vertaler voor zijn taak volstrekt niet berekend was. De man heeft misschien op school wat Engelsch geleerd, maar hij verstaat de taal niet half. Dikwijls is zijn geschrijf onverstaanbaar, en zegt hij juist het tegendeel van datgene, wat in het oorspronkelijke moet gestaan hebben. Gelukkig de lezer, die slechts iets van de Engelsche taal weet, en daardoor in staat is, om te begrijpen, wat de oorspronkelijke Schrijver heeft bedoeld! Wij willen onze lezers door eenige staaltjes eens laten oordeelen, hoe veel de Vertaler van Engelsche taal en literatuur weet. Het is waarlijk opmerkelijk, dat iemand, die van beiden niet meer kent, zich waagt om hoeken te vertalen. Op bl. 221 lezen wij: ‘welke lofspraak hij met sommige stopwoorden van Tom Pijp bevestigde.’ In de noot vinden wij de oorspronkelijke woorden, met de snuggere aanmerking, dat Tom Pipes waarschijnlijk een term is, om een zeebonk in het algemeen aan te duiden. Zeker, het is den man niet kwalijk te nemen, dat hij niet weet, dat Tom Pipes een der hoofdpersonen is uit smollett's Peregrine Pickle. De naam van smollett was hem misschien wel onbekend; hij zou ons anders (bl. 139) niet verteld hebben, dat Roderick Random de held is van eenen welbekenden roman van fielding!! - Wij willen het

{==655==} {>>pagina-aanduiding<<}
stroeve en stijve van de vertaling nu maar niet eens gedenken, hetwelk toont, dat de Vertaler het Hollandsch niet veel beter magtig is dan het Engelsch, en ons enkel bepalen bij het geven van eenige fraaije staaltjes van onkunde in de taal. Van minder belang is het, dat hij het vest of kamizool van eenen officier in eenen borstrok verandert (bl. 23) en auld langsyne door oudheidkunde vertaalt, (bl. 34). Erger is het, als hij (bl. 44) van eenen man, die handen uit de mouw kan steken, een krijgsman maakt, omdat het woord arms in het Engelsch zoo wel wapenen als armen beteekent, of de klasse van eene Latijnsche school (bl. 47) eene militaire klasse noemt, omdat er ongelukkig het woord mess staat, of het scheepsjournaal (logbook) een staalboek noemt. Erger nog, als hij (bl. 113) Melrose eene steile rots noemt met een dooden romp, omdat hij with lichens grey niet heeft verstaan, en, in plaats van te begrijpen, dat lichen eene soort van klimop is, daarvoor het zeldzame woord lich, een lijk, heeft opgezocht. Gelukkig plaatst de Vertaler meest altijd het Engelsche woord tusschen twee haakjes in den tekst, en geeft ons daardoor gelegenheid, te begrijpen, wat er had moeten staan, zoo zal (bl. 136) dawplucking wel niet haarkloverij beduiden, maar geplukt te worden als een vogel. Doch risum teneatis amici, als gij (bl. 142) de snuggere noot leest over het woord scapegrace, galgebrok, zoo als wij zouden zeggen; het is den Vertaler, gelijk hij zegt, niet regt duidelijk; welligt: door genade vrijgelaten, van to escape en grace!!! Een set of colours vertaalt hij op de volgende bladzijde door een stel kleuren, zonder te begrijpen dat
er van vaandels wordt gesproken; fanciful, (bl. 149) van eene levendige verbeelding, door begrijpelijk; van coal-axe, den pook, maakt hij (bl. 152) eene soort van bijl. The limp would do well enough to represent the hump (bl. 167) heet: de manke zou wel genoeg den lamme kunnen voorstellen; alsof hump een lamme en niet een bogchel ware. En zoo zouden wij kunnen voortgaan. Maar genoeg, om te doen gevoelen, dat de man beter deed met nog wat Engelsch te leeren, voordat hij boeken ging vertalen.







Twijgen, uit een ouden stam opgeschoten. Door Dr. E. Halbertsma, met Aanteekeningen van Dr. J.H. Halbertsma.

{==656==} {>>pagina-aanduiding<<}
Uit het Friesch vertaald door J.J.A. Goeverneur. Te Deventer, bij J. de Lange. 1841. In kl. 8vo. 113 bl. f : - 90.

Aan de vrienden van de oude Friesche taal waren de stukjes, die hier in eene vertaling worden aangeboden, lange gunstig bekend. De Heeren halbertsma, ijverige beoefenaars van alles, wat tot de Friesche letterkunde behoort, zagen hunne geschriften, daartoe betrekkelijk, of in het Friesch opgesteld, steeds met belangstelling en toejuiching ontvangen. Maar de kring is natuurlijk klein, waartoe zich het debiet van dergelijke werken moet bepalen, en voor een groot gedeelte onzer landgenooten zijn zulke stukken geslotene boeken. Het is dus geen ongelukkig denkbeeld van den Heer goeverneur, om eenige stukjes uit het Friesch te vertalen. Rec. gelooft intusschen gaarne, dat dit geene gemakkelijke taak zal geweest zijn. Het naïve te behouden, dat een der eigenaardige kenmerken van deze stukken is, heeft voorzeker groote moeijelijkheid. Vele dingen laten zich ook in het oorspronkelijke zeer goed zeggen, die in onze taal niet zijn over te brengen, of waarvan de naïve eenvoudigheid in platheid overgaat. Wanneer wij dit in aanmerking nemen, dan moeten wij de overbrenging van den Heer goeverneur over het algemeen als gelukkig prijzen. Men vindt hier eene verzameling van stuckjes in poëzij en proza. Het eerste stukje, de Winter van 1624 in Waterland, met de liedjes en vertellingen, die daarbij behooren, is geheel Friesch, eene bevallige voorstelling van de ijsvreugd met hare bezwaren, gevaren en zorgen. 't Is een aardig en natuurlijk tafereel. Jammer, dat het klanknabootsende in het Zwaluwtje verloren moest gaan, en daardoor het liedje zelf veel van zijne aardigheid mist. Ook de volgende stukjes: de blaauwe scheen, Greult-oom, Murk van Ipecolsga zijn aardig, schoon men bij het lezen hier en daar niet moet vergeten, dat zij oorspronkelijk Boerenfriesch zijn, en dat daaruit te verklaren is, wat
men misschien anders te plat zoude vinden. Het zijn boeren, die spreken en handelen, spreken in hunne eigene ongekunstelde, eenvoudige en naïve taal. De Reis van Gabe Scroar, een stuk in proza, is zeker niet het minste van den bundel, vol geest en luim; trouwens Gabe is een bekend en geliefd persoon uit de Friesche stukjes van den Heer halbertsma. De toegift, door

{==657==} {>>pagina-aanduiding<<}
j.h. halbertsma bij dit stukje gegeven, had men kunnen missen. Van hem vooral, die zelf de eerwaardige betrekking van Predikant bekleedt, en daarom weten moest, hoe gevaarlijk het is, door zoogenaamde anecdotes van Dominé's, aanleiding te geven, dat door sommigen met dezen nuttigen stand in de maatschappij gelagchen wordt, mogt men in dit opzigt voorzigtigheid verwachten. Al steekt er geen eigenlijk kwaad in, zoo is het toch beter, dat dit vermeden worde; en het spijt Rec. daarom, die toegift hier te vinden. - Het jongske van Sexbierum is weder een echt Friesch stukje, en verdient ten volle zijne plaats.
De vertaling, gelijk Rec. reeds zeide, is over het algemeen gelukkig geslaagd, en de Heer goeverneur zal zeker van zijn werk voldoening hebben. Rec. zou hem evenwel aanraden, zijne verzen vooral van tijd tot tijd te beschaven, geene stootende letters op elkander te laten volgen, en dergelijke kleinigheden meer te voorkomen, die vooral bij zulke losse en gemakkelijke stukjes hinderen, en waarvan hier nog al eenige voorbeelden worden gevonden.





De Rijn, dichterlijk beschreven door Arent Fokke, Simonsz. met aanteekeningen en bijzonderheden. Waarachter nog een Panorama van den loop des Rijns, en eenige daarbij passende dichterlijke gedachten en bespiegelingen. Te Amsterdam, bij A.B. Saakes. 1841. In gr. 8vo. 84 bl. f : - 75.

Rec. heeft een' vriend gekend, hoog ingenomen, hetgeen hij zelf trouwens ook is, met schiller, maar hoog ingenomen vooral, hetgeen Rec. niet is, met de Götter Griechenlandes van dien grooten Duitscher. Die vriend verklaarde vader fokke uit dien hoofde kortweg voor een mensch zonder het minste dichterlijk gevoel, omdat hij die arme Goden en Godinnen zoo dikwijls stak in een hier niet passend, belagchelijk gewaad. Ofschoon uit een ander motief, gelooft nogtans Rec., dat zijn vriend ten aanzien der dichterlijke gaven van den bekenden boertigen Prozaschrijver den spijker op den kop sloeg; en de herlezing van de dichterlijke, liever berijmde beschrijving van den Rijn heeft hem in dat oordeel op nieuw bevestigd. Fokke heeft vast nooit ‘van Ehrenbreitsteins top zijn' slangenloop’ gezien;

{==658==} {>>pagina-aanduiding<<}
anders zou hij zich zóó aan den majestuenzen stroom niet hebben kunnen bezondigen. Het ‘Panorama’ is eene vrij drooge beschrijving van den loop der rivier; het overige elk in zijne soort niet kwaad: Helmers aanhef van den tweeden zang der Hollandsche Natie is er natuurlijk bij. De woorden van Prof. lulofs verdienden meer, dan motto te zijn. Enfin, 't is een boekje van 15 stuivers, en, wèl bezien, is vondel's Rijnstroom des noods die centen alleen wel waardig. Opdat echter het boeksken niet mishage, raden wij af, het op de stoombooten van Keulen naar hooger in de Bibliotheek te zetten.





De groote wereldgebeurtenissen, met betrekking tot het begin, den loop en het einde der ware en valsche Godsdienst onder de aardbewoners. Ter bevestiging van de blijde hoop op het nabijzijnde einde der groote wereldrevolutie, en de daarop volgende wederoprigting aller dingen; door H. Hentzepeter. Te Amsterdam, bij G.T. Bom. 1841. In gr. 8vo. 56 bl. f : - 70.

Indien men den Profeet hentzepeter, wien wij onzen hartgrondigen dank betuigen voor het vele nieuws, dat hij ons geleerd heeft, geen geloof weigert, dan is alles, wat wij in de tegenwoordige staatkundige en maatschappelijke wereld zien, een bewijs van het snel naderen des Duizendjarigen Rijks. Wij moeten ons op belangrijke gebeurtenissen voorbereiden; en dat mag men wel in eenen tijd, ‘waarin de prediking van waarachtig geloof en bekeering door den Heiligen Geest grootendeels in eene bloote zedeleer is veranderd.’ Maar ‘laat de boozen domineren, eens toch zullen zij vergaan.’ Gelukkiger, dan voor hen, zal het er dan uitzien voor de zuchtende lastdieren; want dat de rust en vrede van dat rijk zich ook tot de dieren zal uitstrekken, daarvan is de voorspelling borg, dat de wolf met het lam zal verkeeren. De stoomkracht, die veel werk doet, waartoe vroeger levende kracht moest gebezigd worden, is dus almede een teeken, dat het einde van de tegenwoordige huishouding der dingen nadert.
Dit en nog veel meer dergelijks kan men in dit boekje tot leering en stichting lezen. Het beoordeelen - dat durven wij niet, omdat wij niet zoo ver zijn in de uitlegging en toe-
{==659==} {>>pagina-aanduiding<<}
passing van daniel's Godspraken en johannes' Openbaring. Het is al te vermetel; anders zouden wij in bedenking geven, of paulus wel de eenige Bijbelschrijver ware, bij wien sommige dingen zwaar zijn om te verstaan, die de ongeleerde en onvaste menschen verdraaijen. Zoo waar, petrus zegt het er bij, gelijk ook de andere schriften. (2 Petr. III:16.) Het is opmerkelijk, dat van zulke menschen ook gesproken wordt kort na de vermelding van den tijd des nieuwen hemels en der nieuwe aarde. Een spotter zou dus kunnen beweren, dat dit boeksken mede een teeken van het naderen diens tijds ware. Wij, die niet spotten met hetgeen (hoe wonderlijk dan ook, naar ons inzien) over den Bijbel geredeneerd wordt, vergenoegen ons met den lezer toe te wenschen, dat hij zijn gezond verstand uit het lezen dezer geleerdheid wederbrenge.





De Mensch en de Misdaad. Belangrijke Oorkonden uit de Geschiedenis der Lijfstraffelijke Regtspleging, enz. door Steenbergen van Goor. II Deelen. Te Leeuwarden, bij G.T.N. Suringar. 1841. In gr. 8vo. 364 bl. f 3-20.

De Heer steenbergen van goor zet zijne bij de verschijning van het eerste Deel door ons aangekondigde verzameling in dit tweede en laatste in denzelfden trant voort. De inhoud van dit Deel bestaat in zes verhalen. I. Tartuffe, als moordenaar, behelst de geschiedenis van eenen geestelijke, die door de verfoeijelijkste huichelarij zijne op zichzelve reeds groote misdaden zeer verzwaart. II. Moord, gepleegd aan den Graaf van uregg, schildert de gevolgen van een, uit belang alleen, gekoppeld huwelijk. III. George Wachs stelt voor de kracht der verleiding van het oogenblik. IV. johan paul forster is een afschrikkend voorbeeld van verharding in het kwade. V. Lodewijk steiner schildert de wraakzucht uit gekrenkt eergevoel; terwijl het VIde verhaal, johan koenraad holzinger, leert, tot wat ijselijkheden het niet beteugelen van zinnelijke lusten den mensch vervoeren kan.
Hebben wij van het eerste Deel van dit werk over het geheel een aanprijzend verslag gegeven, gaarne getuigen wij, dat dit tweede in belangrijkheid het vroeger geleverde nog overtreft.



{==660==} {>>pagina-aanduiding<<}

Richelieu. Een historisch romantisch Tafereel uit de zeventiende Eeuw, door G.P.R. James, Esq. III Deelen. Te Amsterdam, bij G. Portielje. 1841. In gr. 8vo. Te zamen XII en 787 bl. f 8-10.

Onder de tegenwoordige Engelsche Romanschrijvers bekleedt george paine rainsfort james eene voorname plaats, immers wat het aantal zijner geschriften in dat vak van letterkunde betreft. Ruim twintig romantische verhalen, de meeste van drie boekdeelen, zien van hem het licht, en elf of twaalf zijn reeds door de vlugge pennen onzer vertalers in het Nederduitsch overgebragt. Onder deze laatstgenoemde kennen wij aan den hier aangekondigden Richelieu eene hooge waarde toe. Merkwaardig toch is in Frankrijks geschiedenis het tijdvak - de eerste helft der zeventiende eeuw - waarin de Kardinaal richelieu als eerste Minister van lodewijk XIII het rijk geheel en hoogst willekeurig bestuurde, en het tafereel, hetwelk de Heer james van dat tijdvak en van de in hetzelve handelende hoofdpersonen in dezen geschiedkundigen roman opgehangen heeft, is der historische waarheid in alle opzigten getrouw, en doet de belangstelling des lezers in den gang der geschiedenis meer en meer klimmen. Uitnemend zijn de karakters geteekend, inzonderheid van de blenau, chavigni, la femas, pauline de beaumont, lodewijk XIII en diens gemalin, richelieu, cinq mars, fontrailles, den houthakker philip, enz. Even als meest alle Engelsche romans, heeft echter ook deze eene zekere breedte, die wel eens wat vermoeit, doch hier tevens door het belangrijke van het geheel ruim vergoed wordt. De nieuwsgierigheid van den lezer, die dit boek ter hand neemt - en wij wenschen het vele lezers - willen wij intusschen door eene opgave van den inhoud niet vooruitloopen. Van romans behoort men dit, onzes achtens, in eene beoordeeling derzelve nooit te doen. Is het boek wezenlijk goed, dan kan een recensent met eene eenvoudige aanprijzing volstaan, en, des noods, door een proefje van stijl en verhaaltrant te geven, zijne lezers uitlokken. Is het
integendeel slecht, dan vermeldt hij de leemten en gebreken, en zulks is reeds een genoegzame vingerwijs voor het lezende publiek, om zich te wachten.

{==661==} {>>pagina-aanduiding<<}

De vertaling is wel geslaagd: men leest haar, alsof zij niet uit het Engelsch ware.





De Nederlanders bij Chattam. Historisch-Romantisch Tafereel uit de XVIIde Eeuw. Door W. Storck. Te Deventer, bij M. Ballot. 1841. In gr. 8vo. 258 bl. f 2-80.

Bij de aankondiging van een vroeger voortbrengsel van denzelfden Schrijver in dit Tijdschrift is de Heer storck aangemoedigd, ja, om zijne krachten te blijven beproeven in dit vak, maar vooral ook, om te trachten, door eene gedurige beschaving zijner stukken, van goed tot beter te geraken. In zóó ver heeft de Schrijver aan deze aanmoediging beantwoord, dat, sedert het in 't licht verschijnen van zijne eerstelingen, ons lezend publiek reeds een en ander stuk van dezelfde hand ontvangen heeft. Wat echter de aanspraak van dit publiek op meerdere volmaaktheid van het later geleverde betreft, vreezen wij, dat de Heer storck te veel heeft toegegeven aan de zucht, om veel te schrijven, en daardoor minder gelet op hetgeen hem vroeger onder het oog is gebragt: ‘Dagelijksche historische romans hebben wij genoeg; uitstekende zoo bijzonder veel niet.’ - Wat de geschiedenis van maria kroon betreft, behalve dat zij op zichzelve niet zeer belangrijk is, zou zij in het verhaal van iedere andere oorlogsonderneming even goed kunnen ingeweven zijn. Die geschiedenis is geheel overbodig, en moet blijkbaar dienen, om met geweld iets romanesks te voegen bij het verhaal der merkwaardige geschiedkundige gebeurtenis. Voorbeelden ter navolging vonden wij in het romantische gedeelte van het verhaal niet, en weten dus niet, welke zedelijke strekking wij aan dezen Roman zullen toekennen. Het beste, dat wij van denzelven getuigen kunnen, is, dat er ook niets in voorkomt, hetwelk de goede zeden benadeelt, en dat hier en daar eene levendige schildering der ware gebeurtenissen den lezer een aangenaam onderhoud verschaft. Het zou te bejammeren zijn, indien een Schrijver, die vroeger blijken heeft gegeven van goeden aanleg en gezuiverden smaak, er toe zou medewerken, om, door enkel negative verdiensten, de groote menigte van middelmatige Romans te vermeerderen.



{==662==} {>>pagina-aanduiding<<}

De Vragener Kapel, benevens een tweetal andere Verhalen, door N.J. de Wilde. Te Deventer, bij A. ter Gunne. 1840. In gr. 8vo. 237 bl. f 2-60.

De Schrijver, aangemoedigd door de gunstige beoordeeling van zijn Bergen op Zoom in 1747, treedt andermaal voor het publiek op met eenen bundel van drie verhalen. Dat, hetwelk den naam van de Vragener Kapel draagt, is gegrond op eene volksoverlevering betreffende de aanleiding tot de stichting van eene kapel, welker bouwvallen nog in de nabijheid van Lichtenvoorde aanwezig zijn. De Huwelijkskeuze is geheel een Roman; maar het laatste verhaal is eene romantische inkleeding der beruchte gruweldaad van karel den stouten, bij gelegenheid van het vermeesteren van Dinant. Ofschoon de Heer de wilde over het geheel beantwoordt aan de gunstige verwachting, die zijn eersteling bij ons had opgewekt, meenen wij hem echter te moeten waarschuwen tegen eene klip, op welke zoo velen vervallen, de verzoeking om veel te schrijven. Zelfs reeds deze verhalen leveren hier en daar blijken op, dat zij niet overal met de vereischte naauwkeurigheid bewerkt zijn. Zoo is het, bij voorbeeld, niet zoo uitgemaakt zeker, als het hier stellig beweerd wordt, dat willebrord de eerste Evangelieprediker hier te lande geweest is, dan of hij de reeds bestaande Christelijke gemeenten door zijne bemoeijingen onder het gezag van den Roomschen Stoel heeft gebragt. Heeft de Schrijver aan de vermeestering van Dinant het kleed der hedendaagsche mode aangedaan, hij had dit toch zóó ver niet behooren te trekken, dat hij Mevrouw luitard door frans met den naam van Mama en Mamaatje deed aanspreken. Dit woord in een middeleeuwsch verhaal herinnerde ons onwillekeurig abraham den Aartsvader, uitgedost met eene allongepruik en een' driekanten hoed. Het doel van deze aanmerkingen is, om eenen Schrijver, wien het niet ontbreekt aan talent, om zijne
lezers aangenaam en nuttig bezig te houden, aan te sporen, om, door eene keurige bewerking, zijne achting te toonen voor het publiek, hetwelk zijne vroeger geleverde eerstelingen gunstig ontvangen heeft. Het verhaal, genaamd Huwelijkskeuze, bevat voor jonge vrouwelijke lezeressen wenken, die hare behartiging overwaardig zijn. Wijzelven wil-
{==663==} {>>pagina-aanduiding<<}
len het aangemerkte niet geoordeeld hebben, als van zoo veel belang te zijn, dat het ons zou verhinderen, om dezen bundel, als eene aangename en tevens, wat zijne zedelijke strekking betreft, nuttige lektuur, onzen landgenooten aan te bevelen.





Romantische Tafereelen van J. van Waning Bolt. Te Amsterdam, bij J.C. van Kesteren. 1841. In gr. 8vo. 348 bl. f 3-30.

Wij behooren niet tot degenen, die oorspronkelijke Romans met vooroordeel ontvangen, en rekenen dus dit in geenen deele als een gebrek aan dit vijftal toe. Het ontbreekt den Schrijver niet aan bekwaamheid tot levendige schildering en onderhoudenden verhaaltrant. Hoog schijnt hij ingenomen met de muzijk, over welke hij hier en daar blijkbaar met de uitdrukkingen van een kenner spreekt. Maar hij schijnt ook hoog te loopen met die nieuwe, wilde school, welke zich de Romantische noemt. Het tweede en derde verhaal zijn geheel op die leest geschoeid. Doch de trant is hier niet het eenige: helaas! ook dat dartele, laat het ons bij den regten naam noemen, dat wellustige, hetwelk te vergiftiger is, naarmate het te dun gewaad der welvoegelijkheid bekoorlijker en fijner is. Inzonderheid is het No. 3, (in No. 2 is het minder fijn, en meer dadelijk verachtelijk) dat wij niet onder het oog eener eerbare schoone brengen zouden. En wat mag men onderstellen, dat het doel van den Schrijver geweest zij met dit verhaal, hetgeen onmogelijke dingen behelst, indien het niet heeft moeten strekken tot het voertuig van...., maar dit willen wij niet denken. In het vierde verhaal (verreweg het waarschijnlijkste, of liever, het onmogelijke No. 3 uitgezonderd, het minst onwaarschijnlijke) wordt het tooneeltje op de Studentensocieteit juist en vernuftig geteekend. Een Pastoor in het eerste verhaal, (dat tevens in vinding en aanleg het minste is) die gehuwd is, ware beter Predikant genoemd; en zilveren sterren, bladz. 150? Wij vinden, dat ze dan nog meer van goud hebben. - Maar wij willen op enkele kleinigheden niet hechten. Gaarne moedigen wij den Schrijver tot verder verhalen aan; zijne voordragt boeit; maar juist daarom wake hij, in het belang van den goeden smaak, tegen ultra-Romantische
wildheid, en bedenke, ten

{==664==} {>>pagina-aanduiding<<}
aanzien van het opwekken der dartele driften, de les van vader camphuyzen:

Al wat van zelver wast, behoeft men niet te zaaijen. 




Een blik in de groote wereld. Romantisch Tafereel, door Theodoor Hook. Uit het Engelsch. Te Deventer, bij A. ter Gunne. 1840. In gr. 8vo. 285 bl. f 2-90.

Een gewone, onderhoudend geschreven Roman, waarin op het laatst nog meer verwikkeling komt, dan zich in het begin liet aanzien. Het leven in de groote wereld wordt juist niet met uitlokkende verwen geschilderd, en karakters als Mortimer en de Gravin zullen, mutatis mutandis, helaas! wel niet eeniglijk in Engeland gevonden worden, schoon wij wel gelooven, dat de Engelsche Adel ook het botvieren aan hartstogten en driften op eene groote schaal stelt. Helena is een zeer beminnelijk karakter. De vertaling is goed; alleen zouden wij taalfouten, gelijk bladz. 224 hunner dwalingen voor harer, en uitdrukkingen als: eene mededeeling te midden van het straatgeraas uitdonderen, bl. 143, en haren vader verpligten, voor genoegen geven, bladz. 176, liever niet hebben aangetroffen.


Het Vaderlijk Legaat (*) aan zijne Dochters, door Dr. Gregory. Een Brief aan eene jonggehuwde Dame, door Mevr. Chapone. Naar het Engelsch. Te Dordrecht, bij van Houtrijve en Bredius. 1841. In kl. 8vo. VIII en 104 bl. f : - 90.

Verstandige en liefderijke vermaningen en raadgevingen, door eenen liefhebbenden vader, die van zijne echtgenoote door den dood beroofd en in een' zwakken staat van gezondheid was, aan zijne beminde dochters gegeven, en dus eerst voor haar als zijne nalatenschap, en niet voor de pers bestemd, maken den inhoud van het welopgestelde Legaat

{==665==} {>>pagina-aanduiding<<}
van Dr. gregory uit. Zij loopen over Godsdienst, gedrag en wandel, vermaken, en voornamelijk over vriendschap, liefde en huwelijk, en geven desaangaande zeer belangrijke opmerkingen en lessen van levenswijsheid, op gezond verstand, kiesch zedelijk gevoel en ondervinding gegrond, waarmede men zich over 't geheel wel zal kunnen vereenigen: alleen houde men onder het oog, dat zij voor jonge dochters uit den zeer beschaafden en fatsoenlijken stand geschreven zijn. Er zou over hetgene, dat hier aangevoerd is, en over andere daaraan grenzende onderwerpen, nog wel het een en ander bij te voegen zijn; maar er is nogtans in een' kleinen omtrek veel goeds gezegd, dat wel behartigd mag worden, en dat Referent daarom gaarne ter lezing en overweging aanbeveelt.
Zeer goed sluit hieraan de Brief van Mevr. chapone aan eene jonggehuwde Dame, aan welke zij moederlijken raad mededeelt, bijzonder om haar gedrag jegens haren echtgenoot, tot onderling waarachtig en bestendig geluk, te regelen. Zij toont met het Vaderlijk Legaat van Dr. gregory bekend te zijn, en maakt op eene van zijne raadgevingen eene aanmerking, die Ref. voorkomt gegrond te zijn: ‘Een beminnelijk Schrijver,’ zegt zij van hem, ‘die vrij wat meer kieschgevoeligheid bezat, dan de Deken,’ (swift, van wien zij even te voren gesproken had) ‘raadt zijne dochters aan, zelfs aan heure echtgenooten de geheele uitgestrektheid harer liefde niet te laten zien: dit is echter een voorschrift, dat aan zijn geslacht weinig eer aandoet, en aan het onze zijne zoetste bekoring, zijne eenvoudigheid en ongekunstelde teederheid ontnemen zoude’; en zij beweert vervolgens met regt, dat zulks eer met ‘eene trotsche en heerschzuchtige vrouw,’ dan met ‘eene lieftallige en wezenlijk vrouwelijke geaardheid,’ zou overeenkomen: Gregory schijnt dus aldaar zijne bezórgdheid voor overdrijving of oververzadiging van liefdebetoon te verre gedreven te hebben.
Voor een verder uittreksel zijn deze beide stukjes niet wel vatbaar; maar, gelijk zij uit gevoelige en deelnemende harten geschreven zijn, zoo verdienen zij ook in hunne soort door gevoelige en deelnemende harten gelezen, en de daarin vervatte algemeene besturingen op de individuéle karakters en omstandigheden met verstand toegepast te worden.



{==666==} {>>pagina-aanduiding<<}

Alexander Menzikoff, of de Gevaren des Rijkdoms. Een onderhoudend Geschenk voor de Jeugd. Door G. Nieritz. Te Amsterdam, bij ten Brink en de Vries. 1840. In kl. 8vo. 107 bl. f : - 90.

Wij rangschikken dit werkje onder de bruikbare boeken voor de jeugd. Indien wij eene aanmerking wilden maken, zou het die zijn, dat de geschiedenis van menzikoff op zichzelve, zonder bijgevoegde verdichting, reeds genoegzaam zou geweest zijn tot eene nuttige bewerking voor de jeugd, en dat dus de episode van matinka en hare beide kinderen gevoegelijk achterwege had kunnen blijven. Voor onze vaderlandsche jeugd zou het ook belangrijk zijn geweest, het verblijf van Czaar peter in Holland meer omstandig te vermelden, waartoe de Schrijver geschikte aanleiding zou gehad hebben, dewijl menzikoff zijnen Keizer hier te lande vergezeld heeft. Voor het overige is het werkje onderhoudend geschreven, en zeer geschikt om de jeugd te waarschuwen tegen de ondeugden, die den eindelijken val en het ongeluk van menzikoff ten gevolge hadden.


Kinder-Rijmkronijk, of hoofdzakelijk begrip der Nederlandsche Geschiedenis, met gemakkelijke en toepasselijke Dichtregelen voor de Jeugd. Door A. Helmig van der Vegt. Te Amsterdam, bij P.H. Donker. 1841. 42 bl. f : - 25.

Een boekje, dat, als leerboekje, of hoofdzakelijk begrip der Nederlandsche Geschiedenis, zich boven geene andere werkjes van dien aard en tot dat doel onderscheidt, en dat, helaas! als Kinder-Rijmkronijk er allertreurigst uitziet. Ja! Rec. bemerkt het hier zeer goed, ‘dat het wat in heeft versen te maken zonder Dichter te zijn.’ Had de Heer van der vegt maar het voorbeeld van Professor lulofs (en die kan verzen maken, maar is dan ook Dichter) gevolgd, die, in zijn Kort Overzigt van de Geschiedenis der Nederlanden, enz. volstrekt niet met eigene poëtische vederen wilde pronken, maar ter markt is gegaan bij vroegere en latere Poëten, dan had hij een goed Geschiedkundige en voortreffelijk Dichter ten gids genomen, en wij waren van zijne regelen verschoond gebleven.

{==667==} {>>pagina-aanduiding<<}

Aanmerkingen op de afwijkingen van de gewone verdeeling der Nederlandsche Geschiedenis, daar ze hier in tien tijdvakken, naar de verschillende regeringsvormen, voorkomt, willen wij niet maken: wij weten, dat men haar zelfs in meer tijdvakken gesplitst heeft; maar wanneer de Heer van der vegt van meening is, dat zijn werkje voor kinderen het meeste nut zal doen, door dat hij de antwoorden, in het boeksken voorkomende, meest alle in vierregelige versjes heeft overgebragt, dan vreezen wij, dat hij zich deerlijk zal bedrogen hebben. Het teeken (‘), ten blijke welke regelen door hem zijn overgenomen, is bijna overtollig; want het oorspronkelijke heeft zulk eene eigenaardige kleur, dat de dichtbloemen (!) van den Heer van der vegt in dezen tuin gemakkelijk te onderkennen zijn. Of ook zijne regelen wel zonder moeite in het geheugen der beminnelijke jeugd zullen bewaard blijven, hieraan twijfelen wij. Dergelijke, bl. 6:

Behalve Bat en Vries, (dit moet gij niet vergeten) 
Vond men nog hier te land: Sueven, Uzipeten, 
Kaninefaten, vlug in 't jagen en het baden, 
Sikambriërs en Sax, de Saliërs en Quaden. 


leeren, ja lezen zoo gemakkelijk niet. - Hoe is het mogelijk, regels, als de volgende, neder te schrijven? bl. 34:

Waar men voorheen gebood daar bad men nu om vreê, 
Dien men te Amiens sloot in achttien honderd twee. 


Men moet waarlijk alle gevoel voor welluidendheid missen.
Genoeg! De Schrijver wenscht, dat deze bijdragen tot vermeerdering van kennis en veraangenaming van de studiën (?) der lieve jeugd mogen strekken, en dat dezelve door hare handjes (?) (studiën en handjes leveren hier nog al een zonderling verschil van denkbeelden op) gretig zullen ontvangen worden; maar Rec. raadt hem dan, voor die handjes wat andere zaken gereed te hebben, en alleen als geschiedkundige of onderwijzer en niet als rijmelaar óp te treden.

Professor Siegenbeek, tot onzer taalherstelling, 
Gaf vaste regels voor de Nederlandsche spelling; 
Hij zocht ze, spoorde ze op, beschreef ze op papier, 
Gaf ons zijn woordenboek in achttien honderd vier. 


Conform! maar dat Woordenboek leert ons, dat twist man-
{==668==} {>>pagina-aanduiding<<}
nelijk en niet vrouwelijk; daad vrouwelijk en niet mannelijk; borst vrouwelijk en niet mannelijk enz. (bl. 10, 18, 19) is; dat men verzen en niet versen schrijft; terwijl deze Taalgeleerde den klemtoon voorzeker op vele woorden en namen geheel anders leert: Een man, die over de Nederlandsche Geschiedenis handelt, moest de lezing niet kunnen dulden van 
{== afbeelding 	==} {>>afbeelding<<}
    
, van 
{== afbeelding 	==} {>>afbeelding<<}
    
 e.d. Dixi.





Christelijk Jaarboekje. Gedachten en herinneringen op iederen dag. Door J. Prins; Predikant te Amsterdam. Tweede Druk. Te Amsterdam, bij S.J. Prins. 1841. In post 8vo. 321 bl. f 2-50.

Dat van dit Christelijk Jaarboekje reeds na één jaar een tweede druk noodig werd, (de eerste werd niet aan dit Tijdschrift gezonden) bewijst den algemeenen opgang, dien het gemaakt, en de goedkeuring, die het gevonden heeft. Het verdiende zulks ook ten volle. De vertoogen voor elken dag des jaars, naar aanleiding van eenen Bijbeltekst, hebben eene bijzondere kortheid, die aanleiding genoeg geeft tot nadere overdenking. Gunstig onderscheidt het zich van andere soortgelijke werkjes, dat het niet voor een bepaald jaar is ingerigt. Dit is dan ook daarom vooral aan te prijzen, vermits, hoe goedkoop men ook verscheidene dier godsdienstige geschriften moge gesteld hebben, de uitgaaf toch jaarlijks terugkeert. Prins heeft de maand Maart toegewijd aan overdenkingen over de Lijdensgeschiedenis, de eerste dagen van April aan jezus Opstanding; Hemelvaart en Pinksteren naar evenredigheid. Wij zouden in bedenking gegeven hebben, om nergens iets van deze drie Christelijke feesten, waarbij men den Goeden Vrijdag kan voegen, te zeggen, maar achteraan het boekje afzonderlijke vertoogen te plaatsen voor die feestdagen, welke men dan op den vereischten dag, in plaats van het dagvertoog zelf, zou kunnen gebruiken. De achteraangevoegde Avondmaalsoverdenkingen gaven ons tot dit denkbeeld aanleiding.
Wij prijzen dit nette werkje van ganscher harte aan, en kondigen het daarom nu eerst aan, opdat men, op hetzelve opmerkzaam gemaakt, er nu het volgende jaar, voor zoo ver dat nog niet geschied is, gebruik van make.






{==669==} {>>pagina-aanduiding<<}

Boekbeschouwing.

Gewijde Overwegingen voor Vereerders van Rede en Openbaring, door Dr. Joseph-Olivier Josset. Het Woord is vleesch geworden, en heeft in ons gewoond. Te Amsterdam, bij J.C. van Kesteren. In gr. 8vo. 148 bl. f 1-25.

De Schrijver verdeelt zijn werk in zes Hoofdstukken, onder de volgende namen: God; de Voorzienigheid; het toekomstige leven; Openbaring; de Bijbel; het Christendom. Deze stukken zijn zoo vele uitweidingen, veelal eene soort van dichterlijk proza, minder streng redeneerkundig dan op het gevoel werkende bespiegelingen. De drie eerste Overwegingen, zoo als de Schrijver dezelve noemt, moeten, naar zijne bedoeling, geheel wijsgeerig zijn. Het aanwezen van God, als den Schepper van alles, wat bestaat, Gods Voorzienigheid en des menschen onsterfelijkheid worden op de gewone wijze aangetoond. De vierde Overweging is een overgang van de eigenlijk uitsluitend wijsgeerige behandeling tot de erkentenis en het onderzoek van eene meer onmiddellijke Openbaring, een onderzoek a priori tevens van het gebruik, hetwelk de menschelijke Rede van zoodanig eene Openbaring moet maken. De beide laatste, Overwegingen behelzen eene voorstelling van den Bijbel en het Christendom als die Goddelijke Openbaring, welke aan de wenschen en verwachtingen der Rede en aan de behoeften van den mensch als redelijk wezen beantwoordt.
Iedere poging, om hun, die lust hebben aan de kennis van de hier behandelde onderwerpen, eenen leiddraad aan te bieden, verdient voorzeker met belangstelling ontvangen te worden; en gaarne geven wij den Schrijver den lof, dat vele gedeelten van zijn werk, door het onderhoudende van den stijl, geschikt zijn, om zelfs zoodanige lezers, die

{==670==} {>>pagina-aanduiding<<}
anders minder geneigd zijn om zich met afgetrokkene beschouwingen bezig te houden, hunne aandacht aan zijne overwegingen te doen verleenen. Maar juist daarom zouden wij sommige onbewezene stellingen hier liever niet hebben aangetroffen, zoo als b.v. dat het aantal kometen, die zich aan onze aarde hebben vertoond, en die dus tot ons zonnestelsel behooren, zonder vrees voor overdrijving, wel op honderdduizend kan geschat worden, en dat de aërolithen en zoogenoemde vallende sterren, die toch slechts voortbrengselen van onzen dampkring zijn, in denzelfden rang geplaatst worden met de vaste hemelligchamen. Op eene andere plaats hinderde ons de vermenging der verborgenheden van het Christendom met de vruchten van het onderzoek des menschelijken verstands. B.v. in eene voorstelling, die niets dan Natuurlijke Godsdienst bevatten moet, vinden wij, dat de Godheid den Zoon vóór den dageraad der wereld uit haren moederlijken schoot heeft gebaard. Op andere plaatsen vinden wij wel eens valsch vernuft, zoo als de vergelijking van de maat, welke de Godheid scheurde, om zijnen zegen uit dezelve te doen stroomen over de aarde, bij het scheuren van de gordijn voor het Allerheiligste. - Wat de volgende redenering, welke wij ook wederom aantreffen in dat gedeelte van het werk, hetwelk, naar des Schrijvers plan, zuiver wijsgeerig moet zijn, beteekent, betuigen wij niet te begrijpen: ‘Gij (God namelijk) zijt trouwens niet Rede alleen. Wij zeggen niet vermetel:’) ‘God is het Woord;’ ‘maar wij roemen ons geluk, dat de Rede niet vreemd is aan uw Wezen, en juichen:’ ‘In den beginne was het Woord, en het Woord was bij God, en het Woord was God!’
Ofschoon gewoonlijk de persoon van den Schrijver geen invloed behoort te hebben op de waarde, welke aan zijn werk moet worden toegekend, zoo zijn nogtans de onderhavige Overwegingen van dien aard, dat, wanneer wij aannemen, dat de Schrijver een kweekeling is van zulk eene school, in welke de wijsbegeerte door de Godgeleerden op eene onverantwoordelijke wijze wordt verwaarloosd,

{==671==} {>>pagina-aanduiding<<}
zoodat de Schrijver verwacht, dat zij hem en zijn geschrijf zullen verketteren en verdoemen, het hem, naar ons oordeel, tot eer verstrekt, dat hij betuigt, in het oog van dezen liever een ketter dan een geloofsgenoot te willen zijn; en dan prijzen wij, zonder ons in alles met het door hem voorgestelde te vereenigen, den liberalen geest, welke in zijne Overwegingen heerscht, waarvan wij, tot eene proeve ook van den stijl, onze lezers willen laten oordeelen, door het volgende hier in te voegen: ‘Hier ontdekt mijn zoekend oog, op een' verheven troon, een' Gezalfde, wiens eerwaardig hoofd eene driedubbele kroon draagt. Duizenden buigen voor hem hunne knieën. Ik zie Koningen onder dezelve, beroemde geleerden en tallooze menschen van uitstekende deugd en verdiensten; zij geven hem kinderlijk den heiligen naam van Vader, en de Grooten der aarde kussen met eerbied de plaats, die zijn voet heeft betreden. Rondom hem, in prachtige gewaden gedost, schitterend van goud en edelgesteenten, zitten kleinere Vorsten, die echter al hunne magt en grootheid van den eersten ontleenen. - Hoort! Daar verheft de knielende menigte eenparig hare stem tot den Heilige met de drievoudige kroon en tot zijne Vorsten, en zij roepen allen te zamen:’ ‘Heil u, gij Vorsten, met hemelsche magt omkleed! want niemand dan gij kent de Goddelijke Openbaring, en gij zijt alleen in staat dezelve te lezen.’ ‘Zoo hebben dan toch ook deze gelukkige vereerders der Priesteren de zekere overtuiging, dat er hoogere Openbaringen des Hemels bestaan! Hoe mogen zij wel tot die overtuiging gekomen zijn? Welke bode des Hemels heeft hun die verzekering gebragt, en hoe mag hij zijne Goddelijke zending met onmiskenbaar gezag hebben gestaafd? Van waar, gij benijdenswaardige Geloovigen! hebt gij die kennis? - Ach, zij is geput uit het boek, dat niemand kan lezen dan alleen de Gezalfden, en het gezag dier Gezalfden is weder alleen gegrond op het
onleesbare boek! Wie wie zal mij zeggen, of ik deze schitterende gezagvoerders al of niet heb te gelooven? Kan dat niemand dan zij-zelven? Kan dat niets dan het boek, dat zij-
{==672==} {>>pagina-aanduiding<<}
zelven bewaren, en welks verklaring uitsluitend aan hen is toevertrouwd?...’
Moge het aan onbekendheid met de vorderingen, welke de beoefening der wijsbegeerte op den vaderlandschen grond gemaakt heeft, toe te schrijven zijn, dat de Schrijver meent, dat deze plant onder ons tot heden toe nog zoo regt geen aard schijnt te kunnen vatten, dan wenschen wij, dat hij trachte, zonder partijdige vooringenomenheid met het buitenlandsche, zich meer gemeenzaam te maken met het veelvuldige goede, hetwelk door de zoodanigen onder onze landgenooten, aan wie men hunnen eervollen rang onder de wijsgeeren niet ontzeggen kan, tot regte beoordeeling en waardering van het Christendom, is bijgedragen.


Gedachten over het ter sprake zijnde sluiten van een Concordaat met den Pauselijken Stoel, of liever: Over het in werking brengen van het Concordaat, door onze Regering (in 1827) gesloten voor het voormalige Koningrijk der Nederlanden, in ons tegenswoordig [l. tegenwoordig] Koningrijk. Door Christophilus. Eene bijdrage tot de Zedig-vrijmoedige Bedenkingen tegen een in gerucht zijnd' Concordaat, tusschen Z.M. Willem II en den Pauselijken Stoel. Te Amsterdam, bij A.B. Saakes. 1841. In gr. 8vo. 39 bl. f : - 40.


De Pragmatieke Sanctie van het jaar 1438, en het Concordaat tusschen Leo X en Frans I, in 1516. Uittreksel uit Kerkelijke Geschiedschrijvers. Ter gelegenheid van een in gerucht zijnd' Concordaat tusschen Z.M. Willem II en den Pauselijken Stoel. Door een' Roomsch-Katholijk. Te Amsterdam, bij A.B. Saakes. 1841. In gr. 8vo. 64 bl. f : - 60.

Na alles, wat Referent, in dit Tijdschrift, over de zaak van het Concordaat en de daartoe betrekkelijke geschriften

{==673==} {>>pagina-aanduiding<<}
van den dag bij herhaling gezegd heeft, meent hij over de twee bovenstaande stukjes, vooral over het eerste, kort te mogen zijn.
Het eerste dan is van inhoud zoo als de titel, dat is, nog al omslagtig. Eerst op bl. 20 komt de Schrijver tot de eigenlijke zaak van het Concordaat, nadat hij vooraf uitgeweid heeft over de staatkundige en, vervolgens over de Roomsch-Hiërarchische Propaganda, alsmede over den vroegeren toestand der Roomschkatholieken in ons Vaderland. Bij dit laatste verdient intusschen wel aandacht de juiste opmerking, dat, zonder het ongelijk te willen ontkennen of vergoelijken, dat hun, ten tijde onzer oude Republiek, in sommige opzigten aangedaan werd, de wijze nogtans, waarop zij van staatswege behandeld werden, verre liberaler en voor henzelven voordeeliger was, dan die, welke de Protestanten in de meeste Roomsche Landen van dien tijd ondervonden, die aldaar meestal alle vrijheid van Godsdienst en van burgerlijke regten misten, en vele onregtvaardigheden en vervolgingen te verduren hadden. - Omtrent de veel besprokene zaak zelve bevat dit stukje eigenlijk niets nieuws, maar zet eenige tegen het sluiten van een Concordaat aangevoerde redenen nog wat meer uit elkander, en verdient dus, als nalezing op al het vorige, nog wel in aanmerking genomen te worden.
Van eenen anderen aard, maar tot hetzelfde einde dienende, is het tweede bovengemelde stukje. het is vooreerst hierom merkwaardig, dat het van een' Roomschkatholiek is, wiens gevoelen over het bewuste onderwerp men gaarne ook eens verneemt, daar de meeste, zoo niet alle de vorige, uit Protestantsche pennen schijnen gevloeid te zijn. Ten andere onderscheidt het zich hierin, dat het uit de Geschiedenis van vroegere eeuwen voorstelt, hoe een Concordaat met Rome, in een Roomschkatholiek Land zelf, door de hoogste Staatsmagten beoordeeld is; namelijk hoe de Pragmatieke Sanctie, dat is een Reglement, gegrond op de meening en uitspraak van vele kundige Regtsgeleerden, (Pragmatici genoemd) tot regeling van de belangen der Kerk in betrekking tot den Staat, in Frank-
{==674==} {>>pagina-aanduiding<<}
rijk, ten jare 1438, door Koning karel VII, op eene vergadering van Kerkelijke en wereldlijke personen, onder welke bijzonder de Afgevaardigden van het Concilie van Bazel, tot stand gebragt werd, en tot handhaving van de regten des Konings en der Gallicaansche Kerk ingerigt was; - maar ook hoe, in plaats van hetzelve, in 1516, een daarvoor veel nadeeliger Concordaat, tusschen leo X en frans I gesloten, door het Fransche Parlement, niet dan na veel tegenkanting, en eindelijk nog zeer noode, alleen op een doordrijvend Koninklijk bevel, en onder openlijk protest tegen inhoud en invoering, ter inschrijving aangenomen werd. - ‘Uit dit oude verhaal’ maakt de Schrijver, (bl. 54, 55) ‘als eene slotsom en eene les, voor alle tijden en plaatsen geldig,’ op, ‘dat het eene hoogst gevaarlijke zaak is, met Rome te concorderen, omdat Rome van valsche grondstellingen uitgaat, en niet dan heerschzuchtige en baatzuchtige bedoelingen heeft’; en daarenboven
merkt hij aldaar op, dat, ‘volgens het oude Kerkregt, de Bisschop van Rome, buiten de hoogste noodzakelijkheid, geen onmiddellijke jurisdictie in Kerken en Bisdommen van andere Landen, waar het Kerkbestuur gevestigd is, kan uitoefenen.’ Op dien grond toont hij dan verder aan, dat het niet noodig is, de zaken van het Roomschkatholieke Kerkgenootschap in Nederland door een Concordaat met den Paus te regelen; maar dat zulks door Mannen, uit deszelfs eigen boezem genomen, zeer wel kan gevonden worden. Over dit een en ander, zoo wel als, bij gelegenheid, over den inhoud en vorm der Ultramontaansche Pauselijke Bullen, zegt hij zulke ware, fiksche en hartige woorden, dat een Protestant ze niet onbewimpelder en vrijmoediger zou kunnen zeggen. - Gaarne eindigt dus Referent zijn verslag met het slot van dit stukje over te nemen: ‘Intusschen zal wel bij elken waren Katholiek de overtuiging altijd vaststaan, dat, hoedanig ook de gang en de afloop der zaken eens zijn moge; hoe zeer ook het Hof van Rome er meer behagen in vinden moge, met gekroonde Hoofden Concordaten aan te gaan, dan wel de Bisschoppen en Kerkbesturen bij de

{==675==} {>>pagina-aanduiding<<}
geruste en vreedzame uitoefening der aloude en ware Kerkelijke regten te laten; hoe zeer ook die stroom van uitvindsels des menschelijken hoogmoeds, die, even als de Rijn, van de Alpen schijnt af te dalen, tegen de Evangeliewet en de Apostolische instellingen moge aandruischen, ... het echter eenmaal blijken en uitkomen zal:

Non vis, aut numerus; - tandem bona causa triumphat. 



't Is niet 't geweld, 't is niet 't getal; - 
't Is 't regt, dat zegevieren zal.’ 


En hierop zegt Referent, hoewel Protestant, zeer gaarne: Quod deus bene vertat! God zegene dit al!


De Christelijke Vrijheid. Een woord van waarschuwing aan mijne Gemeente tegen het gevaar der verleiding; door J. van der Zwaag, Predikant bij de Hervormde Gemeente van Foudgum en Raard. Te Dokkum, bij D. Meindersma, Wz. 1841. In gr. 8vo. 32 bl. f : - 30.

Dat de Heer j. van der zwaag het met de belangen van het Christendom in het algemeen, en met die van de Nederlandsche Hervormde Kerk in het bijzonder, zeer wel meent; dat hij daarover Christelijk liberaal denkt en durft spreken; dat zijne bedoeling en poging, om zijne Gemeente tegen de verleiding der scheurmakerij, die door het ter onderteekening ronddragen van het beruchte Adres van Do. moorrees ingeslopen was, te waarschuwen, zeer loffelijk is; dit een en ander is Referent uit de bovenstaande Leerrede met genoegen gebleken. - Dat dezelve desniettegenstaande, uit het oogpunt der Predikkunde beschouwd, zeer veel te wenschen overlaat, zoo als onder anderen, dat de moeijelijke tekst, 2 Cor. III:17, 18, voor het onderwerp en het populaire doel niet gelukkig gekozen is; (de Schrijver zelf erkent dit gedeeltelijk, Voorber. bl. VII; maar waarom denzelve dan gekozen?) dat er in het eerste deel ter verklaring weinig meer dan eene dorre

{==676==} {>>pagina-aanduiding<<}
ophaling van het verband, meest met de eigene nog al moeijelijke woorden van paulus, gevonden wordt; dat het tweede deel, aantoonende, hoe de werking van den Christelijken geest zich openbaart in de Gemeenten, met het derde, dat aanwijst, hoe die kenbaar wordt bij derzelver leden, ineenloopt, en onder ééne rubriek had kunnen gebragt, en meer grondig ontwikkeld, en zelfs met het vierde, dat ‘het zoo behandelde meer regtstreeks op ons zelve toepast,’ doelmatiger had kunnen vereenigd worden; dat alles vrij oppervlakkig behandeld is; dat de stijl, die zich reeds op zichzelven niet bijzonder onderscheidt, door de menigte van droog aaneengeregene Bijbelplaatsen, met aanhaling van kapittel en vers, niet veraangenaamd wordt; dat de correctie niet te best is; ook van dit een en ander is Referent door de lezing van dit stukje ten volle overtuigd geworden. Gaarne wil hij dit voor een gedeelte aan de overhaasting bij het opstellen en uitgeven toeschrijven, waarvan de Schrijver zichzelven bijna beschuldigt, en waarvoor althans in het laatste opzigt geene reden schijnt te zijn; maar al is het, dat de Schrijver (t.a.p.) aan deze zijne Leerrede ‘geenerlei wetenschappelijke waarde’ wil toegekend hebben, zou Ref. nogtans, daar zij nu toch uitgegeven is, om het loffelijk doel ten minste wenschen, dat zij anders gesteld ware, om meer algemeenen bijval te kunnen vinden, en het voorgestelde oogmerk gelukkiger te kunnen bereiken.


Het ware Christendom, van Johann Arnd. Op nieuw uitgegeven, en met eene ophelderende Inleiding en een Levensberigt van den Schrijver vermeerderd door Dr. Fr. Wm. Krummacher, Gereformeerd Predikant te Elberfeld. Naar het Hoogduitsch. IIde Aflevering. Te Dordrecht, bij van Houtrijve en Bredius. 1840. In gr. 8vo. bl. 97-184. f : - 75.

Over de eerste Aflevering van dit werk heeft Rec. in No. VI dezes jaars, bl. 239-242, zijne gedachten genoeg-
{==677==} {>>pagina-aanduiding<<}
zaam gezegd; en door het beschouwen van deze tweede Aflevering vindt hij geene reden, om iets in het minste van zijn oordeel terug te nemen. Zij draagt, even als de vorige, op nieuw blijken van de hartelijkste welmeenendheid des Schrijvers, om de beoefening van de Christelijke Leer in gemoed en doen te bevorderen, waartoe zij veel goeds bevat, dat altijd verdient behartigd te worden; maar zij draagt evenzeer de menigvuldigste blijken van eene gebrekkige uitlegging en toepassing der Heilige Schrift, van gehechtheid aan eene stijve onevangelische Dogmatiek, van overdrijving der Moraal, en van zucht tot allegoriseren en vergeestelijken, die eerder een' spottenden glimlach, dan een' ernstigen blik in zichzelven kan teweegbrengen. In korte woorden, zonder het altijd blijvend goede, dat ook hier gevonden wordt, te miskennen, houdt Rec. zich volkomen overtuigd, dat dit werk niet alleen niet op de hoogte van den tegenwoordigen tijd staat, maar ook, als geschrift der 17de Eeuw beschouwd, niet zoo naar zijnen tijd voortreffelijk is, dat het nog heden verdient en nuttig is voetstoots vertaald te worden.





Handboek der practische Geneeskunde, door B. de Jonge, Med. Doctor en Hoogleeraar te Middelburg. Isten Deels 1ste Stuk.

(Vervolg en slot van bl. 643.)
Eene beschouwing der zenuwkoortsen is de inhoud van het vierde Hoofdstuk (bl. 77-109.)
Wanneer wij de ontwikkeling dezer ziekte van latere en niet zonder roem bekende Schrijvers aan onze ondervinding toetsen, dan kunnen wij niet ontveinzen, dat ons de uitkomst dikwerf onbevredigd liet. Geenszins is dit het geval geweest met de beschouwing dezer ziekte, door onzen Schrijver geleverd. Hier toch hebben wij den loop en de toevallen der slepende en heete zenuwkoorts juist geteekend gevonden. Ook zal het in zijne beschrijving van beide gemakkelijk zijn die vormen op te merken, welke door som-
{==678==} {>>pagina-aanduiding<<}
mige Schrijvers met den naam van febris nervosa cum erethismo en cum stupore worden bestempeld. Deze verscheidenheid wordt inzonderheid door den Schrijver bij de beschouwing van den aanleg tot de eene en andere soort van zenuwkoorts woordelijk opgegeven en in duidelijke trekken aangewezen (bl. 81 en 82.)
Zeer gepast is verder de opmerking, dat de toevallen, welke men wanen zou eene zenuwkoorts aan te duiden, hunnen oorsprong kunnen nemen uit eene ontsteking der hersenen, en deze dikwerf alleen te herkennen is door de nadeelige uitwerking dier middelen, welke in het algemeen tegen de zenuwkoorts met een' gunstigen uitslag worden gebezigd. Dergelijke opmerking maakten de ervarenste Artsen; en wie, die aan het ziekbed deze koortsen te behandelen had, zal het niet getuigen, dat de herkenning eener zoodanige ziekte somtijds alleen door de nadeelige uitwerking der gewone zenuwmiddelen mogelijk is, ja zelfs in enkele gevallen alleen de lijkopening den waren aard der kwaal aan het licht brengt?
Onder de toevallen, welke zich bij eene zenuwziekte kunnen opdoen, maakt de Schrijver melding van den doorloop, welke met eene slepende en onzuivere ontsteking der darmklieren en van die des darmscheils in betrekking staat, en onder den naam van dothinienteritis bekend is. Hier wordt dus deze kwaal als een symptoom der zenuwkoorts beschouwd, en wel op het voetspoor van geachte Schrijvers. Wij beamen allezins deze wijze van beschouwen. Immers hij, die de zoozeer uiteenloopende gevoelens over deze ziekte van abercrombie, stokes, andral, louis, chomel, bretonneau, lesser en albers kent, zal wel nimmer beweren, dat zij geheel onderscheiden is van de oorspronkelijke zenuwkoorts, en als eene afzonderlijke ziekte in een Handboek, als het onderhavige, moet ontwikkeld worden.
Na de uitgangen dezer koortsen te hebben aangeduid, worden de verschillende oorzaken genoemd en hare geneeswijze. Onder de middelen, welke hier geprezen worden, ontvangt de ipecacuanha eene eerste plaats. Hetzelve

{==679==} {>>pagina-aanduiding<<}
(merkt de Schrijver op) wordt niet uitsluitend toegediend met oogmerk om eene stoffelijke oorzaak door den mond te ontlasten, maar om door deszelfs prikkelend en opwekkend vermogen eenen weldadigen schok aan het zenuwstelsel te geven, en daarna, als de gewone uitwerking van een braakmiddel, het zweet uit te drijven enz. (bl. 88.) Zeer juist is deze aanwijzing, hier door den Schrijver gegeven, en het verraadt voorwaar weinig kennis in eene gepaste behandeling dezer ziekten, om een ander gevoelen te durven uiten. Want niet alleen dat de schranderste geneeskundigen dit middel, zelfs bij afwezigheid van saburra of van eene bepaalde smetstof, in de zenuwkoorts geroemd hebben, ook in de dothinienteritis wordt de ipecacuanha eenparig aangeprezen. Volgens het algemeen gevoelen wordt door een braakmiddel de koorts dikwerf op eene verrassende wijze verminderd en hare verdere ontwikkeling verhoed. Onder anderen zag andral in 22 gevallen na het braken eene spoedige genezing volgen. Wie toch zal zich hierover verwonderen? De beide vlakten, darmkanaal en huid, welke aan de buitenwereld zijn blootgesteld, hebben zulk eene innige verwantschap onder elkaar, dat door het verhoogen van de werking der eene de storing der andere kan worden afgewend.
Zoo doelmatig het toedienen van een braakmiddel bij zenuwkoortsen zijn kan, even nadeelig achten wij met den Schrijver in deze ziekten buikzuiverende middelen. Dat men zich vooral te hoeden hebbe voor purgantia, is daarom noodig, dewijl de zoo gevreesde doorloop, de enteritis symptomatica, dikwerf alsdan nog in het duister ligt.
De verschillende verwikkelingen der zenuwkoorts met andere ziekten, de maatregelen van zuivering enz. wanneer zij besmettelijk is, worden aangegeven, en over den aanleg tot deze koorts het noodige gezegd; terwijl dit Hoofdstuk besloten wordt met de opgave van een' gepasten leefregel. Hier wordt ook het toedienen van versterkende en opwekkende spijzen en dranken aangeraden, maar daarbij het in acht nemen van den verschillenden toestand des lijders, zijn verlangen en zijne gewoonten aanbevolen. Die

{==680==} {>>pagina-aanduiding<<}
met de in de Nederlanden voorkomende ziekten bekend is, en dezelve oordeelkundig heeft waargenomen, zal gereedelijk toegeven, dat men daar, gelijk tot versterkende geneesmiddelen, ook tot voedende en versterkende spijzen en dranken spoediger en ruimer dan in hooger gelegene landen zijne toevlugt nemen moet.
De beschouwing der rotkoorts is de inhoud van dit vijfde Hoofdstuk (bl. 110-129.)
De verzwakte toestand der vaste deelen, en de belangrijke, algemeene, zich spoedig ontwikkelende en wijd en zijd verbreidende neiging der vloeibare deelen des menschelijken ligchaams tot die ontaarding, welke men verrotting noemt, zijn, volgens onzen Schrijver, de kenmerken der rotkoorts.
Met naauwkeurigheid worden daarop de verschijnselen, aan de rotkoorts eigen, opgegeven, gelijk derzelver uitgangen, voorzegging en behandeling. - Om noodelooze wijdloopigheid te vermijden, staat de Schrijver niet stil bij de verschillende aanwijzingen in het bestrijden der bijkomende verwikkelingen in deze ziekte; alleen hiervan de bloedvloeijingen uitzonderende, als meer bijzonder aan de rotskoorts eigen. Immers de eerstgenoemde verwikkelingen, alsmede de behandeling eener algemeen heerschende en besmettelijke rotkoorts, hare complicatie met andere koortsen, en de wijze om den invloed der smetstof te keeren, laten zich uit vroegere beschouwingen gereedelijk afleiden.
Van de uitterende koorts, de inhoud van het zesde Hoofdstuk, wordt slechts met een woord gewag gemaakt, als zullende later het onderwerp eener opzettelijke beschouwing uitmaken.
Onder de nalatende koortsen worden de gastrische, zinking- en rheumatische koortsen genoemd (bl. 132-161.)
Vroeger (bl. 57) gaf de Schrijver reeds te kennen, wat men door nalatende koortsen te verstaan hebbe. Thans bepaalt hij zich bij het opgeven van den oorsprong der gastrische koorts, te weten: eene tegennatuurlijke ophooping van onzuiverheden in de eerste of tweede wegen, of in bei-
{==681==} {>>pagina-aanduiding<<}
de tevens; terwijl hij later (bl. 142 en 143) de gesteldheid des ligchaams, waaruit dezelve voortvloeit, ontwikkelt. Hij onderscheidt haar in drie vormen; eene eigenlijk gezegde gastrische, eene slijm- en eene galkoorts. Het zamenvoegen der wormkoorts met de slijmkoorts achten wij doelmatig. De slijmkoorts moge al in hare verwikkeling met wormen eigenaardige verschijnselen opleveren, welke de behandeling dezer koorts wijzigen; de ziekelijke aandoening van het slijmvlies der ingewanden is echter dezelfde bij slijmen wormkoorts, en geenszins zijn de wormen van deze aandoening de oorzaak. (*) Het is dus, naar het ons toeschijnt, meer met de eenvoudigheid overeenkomstig, de wormkoorts als eene verwikkeling der slijmkoorts in dit Handboek op te nemen. Van het meeste belang is het, hier de geneeswijze aan te geven eener zoodanige verwikkeling. Daarom verwijst dan ook de Schrijver (bl. 156) op de behandeling, welke hij vroeger bij de verwikkeling der zenuwkoorts met wormen zoo doelmatig heeft aangeprezen.
De Schrijver beschrijft verder den gastrischen toestand, zoo als deze zich in de eerste en tweede wegen en in ieder afzonderlijk ontwikkelt; hij doet ook den slijmachtigen en galachtigen toestand duidelijk kennen.
De verschillende wijze, waarop genoemde koortsen eindigen, benevens hare oorzaken, voorspelling, behandeling en verwikkeling met andere ziekten, besluiten dit Hoofdstuk.
Het achtste Hoofdstuk bevat de beschouwing der zinkingkoorts (bl. 162-178.)
‘De zinkingkoorts is eene nalatende koorts, gepaard met eene plaatselijke aandoening der slijmvliezen in het algemeen, en, in eenen meer bepaalden zin, van het slijmvlies, dat den neus, de neusholten, de keel, luchtpijp en longen bekleedt, welke aandoening doorgaans met

{==682==} {>>pagina-aanduiding<<}
de koorts ontstaat, maar dezelve ook somtijds voorafgaat of volgt.’
In deze juiste bepaling der zinkingkoorts maakt de Schrijver melding van eene plaatselijke aandoening der slijmvliezen, zonder zich over den aard dier aandoening uit te laten. Eerst in het vervolg blijkt het, dat hij dezelve onderscheidt van de onzuivere ontsteking. De Schrijver omhelst derhalve het gevoelen van vele geneeskundigen, die de verkoudheid wel een' geprikkelden toestand, geenszins eene onzuivere ontsteking der slijmvliezen noemen. Eerst dan ontstaat volgens hem deze laatste, nadat de geprikkelde toestand dezer vliezen eenen hoogeren graad bereikt heeft (bl. 169.) Zoodanig gevoelen laat zich zeer goed verdedigen, te meer daar kundige Schrijvers, zoo als onder anderen nauman, deze aandoening in het algemeen meer als een staat van congestie, dan van inflammatie beschouwen. Later, wanneer de gesteldheid des lijders of het algemeene ziektekarakter zulks medebrengt, bereikt, volgens onzen Schrijver, deze aandoening eene hoogte, aan de zuivere ontsteking grenzende. Te regt zegt hij derhalve, dat de zinkingkoorts in eene ontstekingkoorts overgaan, en alzoo, in daartoe voorbeschikte gestellen, met luchtpijp-, long- en slijmtering eindigen kan.
Met de opgave eener doelmatige behandeling der zinkingkoorts wordt dit Hoofdstuk besloten.
In het laatste Hoofdstuk beschouwt de Schrijver de rheumatische koorts (bl. 179-190.)
Zonder eene bepaling der rheumatische koorts te geven, merkt de Schrijver op, dat deze ziekte, in aard, oorzaken en ontwikkeling, met andere ziekten van de zinkingkoorts niet onderscheiden is. Gelijk in deze de slijm, worden in gene de fibreuze vliezen aangedaan. Bij de naauwkeurige beschrijving dezer koorts maakt de Schrijver van de min of meer hevige smart melding, welke gelijktijdig alle uitwendige deelen des ligchaams, of bij voorkeur eenige derzelven aantast, en naar gelange der verschillende voorwerpen verschillend is. Ook van de niet zeldzame verplaatsing dezer ziekte naar belangrijke inwendige ligchaamsdee
{==683==} {>>pagina-aanduiding<<}
len wordt gewag gemaakt, waarbij wij echter de opzettelijke vermelding van het hart en het hartezakje ongaarne misten. - Na de beschrijving der rheumatische koorts doet de Schrijver de overeenkomst tusschen deze en de zinkingkoorts duidelijk in het oog vallen. Voorts worden de verschillende uitgangen der rheumatische koorts vermeld, hare voorbeschikkende en opwekkende oorzaken genoemd, en bij de voorzegging, vooral met betrekking tot het plaatselijk lijden, nuttige wenken gegeven.
Niet minder doelmatig is eindelijk de behandeling dezer koorts, door onzen Schrijver aangeprezen. Inzonderheid verdient hier zijne waarschuwing genoemd te worden tegen het misbruik en het overdrijven der ontstekingwerende geneeswijze, en vooral tegen de aderlatingen, ‘dewijl de rheumatische ontsteking evenmin zuiver is als de zinkingachtige, en bij gevolg dit middel ook hier niet uit den aard der ziekte, maar slechts bij toeval en, uithoofde dat daarbij over het algemeen minder edele deelen lijden, zelfs nog minder dan in de zinkingkoorts is aangewezen, alsmede dewijl dit middel, ontijdig of ondoelmatig aan gewend, den lijder onnoodig verzwakt, de scheiding der ziekte verhindert of stoort, derzelver overgang in eene zenuwkoorts bevordert, of in het slepend rheumatismus, welke laatste ziekte altoos moeijelijk te herstellen is.’
Onder de geneesmiddelen, welke door den Schrijver tegen de rheumatische koorts worden aangeraden, noemt hij de kamfer, ‘wanneer dit middel, uit hoofde van den bijzonderen toestand des lijders, niet is tegenaangewezen, en hetzelve steeds in geringe giften en in verbinding met verkoelende, verdunnende en inwikkelende middelen wordt toegediend.’ - Voorzeker is het nut van de kamfer in deze ziekte en onder genoemde voorwaarden genoegzaam bekend; zij vermindert koorts en pijnen, door de werking der huid te regelen en eene heilzame scheiding te bevorderen. Ook aan de gunstige uitwerking van dit middel in deze gevallen schrijven wij het toe, dat geachte Schrijvers gemeend hebben, dat hetzelve verkoelende eigenschappen bezit.

{==684==} {>>pagina-aanduiding<<}

Wij meenen genoeg te hebben aangevoerd, om het werk van den Hoogleeraar de jonge te doen kennen. Uit hetgeen wij betrekkelijk deszelfs inhoud hebben medegedeeld, blijkt het tevens, dat, bij eene gepaste eenvoudigheid, dit gedeelte van zijn Handboek met zaakkennis is geschreven. Voor zijne leerlingen zal het een der veilige gidsen zijn op hunne zoo moeijelijke loopbaan, en welligt is voor meer ervarenen in de kunst de lezing van hetzelve niet geheel nutteloos.







Geschiedenis van het Nederlandsche Zeewezen, door Mr. J.C. de Jonge, Archivarius van het Rijk. IVden Deels 2de Stuk. Van het jaar 1695, tot aan den Utrechtschen Vrede Ao. 1713. In 's Gravenhage en te Amsterdam, bij de Gebr. van Cleef. 1841. In gr. 8vo. XV en 582 bl. f 5-20.


Filip van Marnix, Heer van St. Aldegonde, bijzonder aan de hand van Willem I. Door W. Broes, rustend Leeraar. IIden Deels 2de of laatste Stuk. Te Amsterdam, bij J. van der Hey en Zoon. 1840. In gr. 8vo. XXXII en 421 bl. f 4-20.


Schetsen van de Friesche Geschiedenis in het algemeen, en wegens het Strafregt in het bijzonder, door Mr. Daam Foekema, Lid van wetenschappelijke Genootschappen. IIde Deel. 775-1150. Te Leeuwarden, bij J.W. Brouwer. 1840. In gr. 8vo. VII en 345 bl. f 3-50.

Het behoeft naauwelijks vermeld te worden, dat de Heer Archivarius de jonge met dezelfde juistheid en onpartijdigheid, waarmede hij al het voorafgaande bewerkt heeft, ook dit tweede Stuk van het vierde Deel zijner Geschiedenis van het Nederlandsche Zeewezen heeft behandeld. Het is eene geschiedenis van toenemende ontwikkeling geweest tot aan het tijdperk der de witten; onder de Gebroeders de wit eene voorstelling van den hoogsten bloei; onder willem III een tafereel van minder schitterende, maar nog altijd blijvende grootheid; na diens overlijden eene geschiedenis van langzaam verval. Dat langzame verval wordt in het hier

{==685==} {>>pagina-aanduiding<<}
aangekondigde Stuk ons afgemaald; en alwat verder verschijnen zal, moet ons de daaruit ontstane kwijning en het bijna geheel te gronde gaan van ons Zeewezen schilderen. Tot aan 1713, hoe veel verval er was, is er nog altijd iets van de vorige grootheid overgebleven. In 1706 b.v. had het Gemeenebest nog in werkelijke dienst 30 schepen van 50-94 stukken, 5 van 36-44 st., 2 van 24 st., 2 branders, 2 bombardeerschepen, 2 hosp. en 4 beh. schepen, zamen 2216 stukken geschut, en bemand met 11547 koppen; terwijl de door Particulieren uitgeruste Commissievaarders of Kaperschepen zoo talrijk waren, dat er in hetzelfde jaar, alleen uit Middelburg en Vlissingen, 74 Commissievaarders voeren, te zamen voorzien van 1722 st. en 36 mortieren, benevens 11747 manschappen. Twee steden, geenszins de voornaamsten van ons Vaderland, konden toen nog zulk eene magt ten toon spreiden. Hoe groot was Nederland nog in den tijd van deszelfs verval, in vergelijking met de nietigheid, waartoe het tegenwoordig is afgedaald!
Met betrekking tot den filip van marnix, door den Weleerw. broes, blijven wij bij ons vroeger gevoelen. Men vindt er bij voortduring schrandere opmerkingen, en veel, dat van des Schrijvers belezenheid en oordeelkunde getuigt; maar, als geheel beschouwd, is het een werk zonder eenheid en orde. Indien des Auteurs naam, door bevorens uitgegevene schriften, niet reeds zeer gunstig ware bekend, zou hij met zulk eene verzameling, als zijne Voorlezingen over filip van marnix zijn, zijnen roem wel niet hebben gevestigd.
Zeer lezenswaardig is het tweede Deel van Mr. daam fockema's Schetsen van de Friesche Geschiedenis in het algemeen en wegens het Strafregt in het bijzonder; doch 's mans gehechtheid aan allerlei overleveringen en zijn geloof aan allerlei boeken van zekere wezenlijke of schijnbare oudheid, straalt ook hier weder door, en daarom mag de lezer wel telkens het voorgedragene toetsen, of het op genoegzame gronden steunt. Men weet, dat de zoogenaamde klaas kolijn algemeen voor onecht gehouden wordt. Maar telkens, b.v. bl. 244 en elders, wordt de hem toegeschrevene Rijmkronijk aangehaald, als een stuk, hetwelk volkomen vertrouwen verdient, ja naar welks uitspraak de Schrijver duistere punten in de Geschiedenis beslissen wil. Indien een Geschiedschrijver van een algemeen aangenomen

{==686==} {>>pagina-aanduiding<<}
gevoelen afwijkt, en daardoor de beroemdste mannen van gemeenschappelijke dwaling beschuldigt op een punt, waarover zij allen het eens zijn geworden, dan is hij ten minste verpligt, de gronden van zijn gevoelen te staven. Dit doet fockema niet; maar daardoor steunt ook alles, wat hij uit klaas kolijn bewijzen wil, ten beste genomen, op een' zandgrond. Voorts ontkent hij alle regt der Graven van Holland, zoo wel op West-Friesland, als op Friesland aan gene zijde van het Vlie; maar als men het door fockema aangevoerde met de gronden van bilderdijk, in het eerste en tweede Deel zijner Geschiedenis des Vaderlands, vergelijkt, dan voelt men zich door de oplossingen, welke fockema tracht te geven, in het geheel niet bevredigd. Hoe zouden de vrijheidlievende Friezen, ook in Oostergo en Westergo, er ooit toe gekomen zijn, al ware het huns ondanks, nu en dan Graven van Holland als hunne Heeren te huldigen, indien de aanspraak der Graven zoo geheel uit de lucht ware gegrepen geweest? - Men leze dus dit werk met oordeel des onderscheids!







Aardrijkskundig Woordenboek der Nederlanden, bijeengebragt door A.J. van der Aa, enz. IIde Deel, 1-4de Aflevering. Te Gorinchem, bij J. Noorduyn. In gr. 8vo. 640 bl. f 6 - :


Proeve eener staat-, aardrijks- en geschiedkundige Beschrijving van het Groothertogdom Luxemburg. Door P.H. Witkamp. Met Afbeeldingen in hout. Te Amsterdam, bij J.H. Laarman. 1841. In kl. 8vo. 95 bl. f 1 - :


De oppervlakte der Aarde, of Handleiding tot Herinneringslessen over de Aardrijkskunde, door J. van Wijk, Rz. Tweede, geheel omgewerkte Druk. Te Kampen, bij K. van Hulst. 1841. In kl. 8vo. 175 bl. f 1-25.

Deze drie aardrijkskundige stukken, vervolg of herdruk, voegen wij bijeen, ter gemeenschappelijke korte aanmelding.
Het Aardrijkskundig Woordenboek, dat door den Heer van der aa zamengebragt wordt, prijst zich ook in het voor ons liggend gedeelte, hetwelk loopt van het begin der letter

{==687==} {>>pagina-aanduiding<<}
B. tot in het artikel: Bovenkarspel, door dezelfde naauwkeurigheid aan, als waarvan wij den lof aan de vorige stukken gaven. Wij vonden geene leemten, voor zoo ver eene doorloopende lezing en hier en daar opzettelijk onderzoek ons die zouden hebben doen ontdekken, en blijven dan ook dit wel kostbare maar toch hoogstbelangrijke werk zeer aanprijzen.
De beschrijving van het Groothertogdom Luxemburg van den Heer witkamp is, met eenige uitbreiding der geschiedkundige bijzonderheden van de hoofdstad, afgedrukt uit het begin van het vierde Deel van: de Aardbol, Magazijn van hedendaagsche Land- en Volkenkunde; een werk, dat in zijn geheel alle aanprijzing verdient, en waarvan inzonderheid ons Rijk met eene naauwkeurigheid is bewerkt, die de afzonderlijke uitgaaf althans van sommige, bij voorkeur de minst bekende provinciën, b.v. Friesland, Groningen, Drenthe, Zeeland, onzes inziens, zeer wenschelijk zou maken, vooral tot prijzen op de scholen. Bij deze gelegenheid moedigen wij daartoe den uitgever aan, te meer, daar het aan het debiet van het hoofdwerk niet schaden zou. De, zoover wij kunnen nagaan, goede beschrijving van Luxemburg voldoet daarom vooral aan eene bestaande behoefte, omdat er zoo weinig als niets over bestond. De uitvoering is net, gelijk aan die van het werk, waarvan het een gedeelte is. Sommige houtsneden laten nog al wat te wenschen over.
Het werkje van den verdienstelijken van wijk heeft bij de omwerking gewonnen. Wanneer men het uit het regte oogpunt beschouwt, en het aanmerkt, niet als een leerboek der Aardrijkskunde, maar als eene handleiding bij repetitie van het geleerde, zoo als het ook ten doel heeft, dan zal men niet ligtelijk iets bruikbaarders vinden. De statistieke tabellen van de vijf werelddeelen vermeerderen die bruikbaarheid. Het weglaten van kaarten keuren wij volkomen goed. Zij zouden de kosten zeer hebben vermeerderd, en er zijn goede schoolatlassen genoeg.


Aanmerkingen over de Zierikzeesche en Brouwershavensche Zeegaten en de daarstelling van een Dok ter beveiliging der Koopvaardijschepen. Door G.A.B.M. Te Rotterdam, bij van der Meer en Verbruggen. In gr. 8vo. 34 bl. f : - 50.


{==688==} {>>pagina-aanduiding<<}

Deze Aanmerkingen, met grondige kennis van zaken geschreven, dienen ter wederlegging van het gezegde, voorkomende in eene Memorie, tot betoog, dat, in de tegenwoordige omstandigheden, de Handel van Rotterdam en Dordrecht moet verkiezen het binnenvallen van derzelver schepen in het zeegat van Zierikzee, gedrukt, maar, zoover de Schrijver dezer Aanmerkingen weet, niet in den Boekhandel verschenen, onderteekend door den Burgemeester en Secretaris (in naam van den Raad) der stad Zierikzee.
De Memorie van den Raad der stad Zierikzee heeft tot strekking, de voordeelen op te sommen, welke het Zierikzeesche zeegat, onder verschillende omstandigheden, den binnenkomenden schepen in het algemeen, en meer in het bijzonder boven het Brouwershavensche zeegat, aanbiedt.
De Schrijver van deze Aanmerkingen treedt hier op als verdediger van het Brouwershavensche zeegat, niet voor het belang van Brouwershaven, maar voor het belang der zaak, niet om ter neder te schrijven, wat hij van anderen vernomen heeft, maar als deskundige.
De aard dezer Aanmerkingen laat niet toe, dat wij, door aanhaling van het een of ander gedeelte derzelve, de juiste en nette behandeling der zaken kunnen doen uitkomen; wij zouden vreezen de opinie over het geheel daardoor schadelijk te zijn. Alles draagt de kenteekenen van waarheid, kunde en beschaving; en wij verheugen ons voor den Handel, dat er deskundigen zijn, welke hun gevoelen met zulk eene klaarheid, zelfs voor den minkundige, verstaanbaar kunnen maken.
Wij kunnen deze Aanmerkingen niet genoeg ter lezing aan alle bij den Handel belanghebbenden aanbevelen, dewijl dezelve met eenige kennis van onze kusten en binnenwateren, en voorgelicht door de Kaart van den Heer keuchenius, goed begrepen zullen worden. - De uitvoering is, zoo als het geheel, net.


Dr. Katzenberger's Badreis. Naar het Hoogduitsch van Jean Paul (Richter). Te Arnhem, bij J.A. Nijhoff. 1841. In gr. 8vo. 235 bl. f 2-40.

Jean paul, te vertalen, is voorwaar geen gemakkelijk werk. Men vrage dat maar eens aan Mr. j.a. weiland, die ons

{==689==} {>>pagina-aanduiding<<}
eene bloemlezing uit des diepdenkenden Schrijvers Gedachten gaf, en die in de bekende luimige Inleiding voor die overzetting veel waars en schoons over den Duitschen Humorist gezegd heeft. Door dat werk vooral is jean paul bij onze landgenooten bekend geworden. Dat verdient hij. De Heer kreenen heeft het onderhavige werkje gelukkig vertaald, en zien wij niet verkeerd, ook eene gelukkige keus gedaan. Daarover, en over de moeijelijkheid, om dezen ‘hyper oorspronkelijken Germaan’ te vertalen, heeft de smaakvolle en vernuftige lublink weddik, in eenen vooraan geplaatsten brief aan den overzetter, veel, maar niet te veel gezegd. Jammer maar, dat hier ook wij, digtgemantelde en zwaar gemaskerde Recensenten, weder niet zonder eenige vegen uit de pen (dit is geene drukfout voor pan) vrij kwamen. Men heeft het dan schrikkelijk op ons geladen. Hier zouden wij kunnen zeggen, met een bekend sermoen; ‘schreeuw maar niet voor dat je wordt geslagen.’ Zal dit boekje lezers vinden? Ongetwijfeld. Menschen, die het begrijpen? Alle lezers zijn toch geen doorvliegers van boeken. Menschen, die het niet begrijpen? Genoeg; maar gelukkig durft niemand zeggen, jean paul niet mooi te vinden.
Als de Heer kreenen, zoo als wij hopen, ons meer van den vernuftigen Schrijver der Vorschule der Aesthetik geeft, dan schrijve hij niet meer betrachten voor beschouwen, zoo als bladz. 85; en dan bedenke hij, dat ‘niess, de ster van de eerste grootte in het rijtuig, schitterde beneden in den drakenstaart van zijne loopbaan,’ onverstaanbaar is voor ieder, die niet weet, dat men in sterrekundige kunsttaal door den drakenstaart verstaat den dalenden knoop, zoodat deze laatste uitdrukking duidelijker ware geweest. Zie bladz. 52.
Men vergunne ons een klein proefje mede te deelen: ‘Van nu af zal de massa van mijne lezers zich in twee groote partijen deelen: de eene zal te gelijk mij, en de andere, en deze bladzijden verlaten, om op de laatste na te zien, hoe de zaken wel afloopen; dit zijn de lezers van het einde af, die van verhalen, even als van kikvorschen, slechts het achterste gedeelte gebruiken, en, als zij maar konden, ieder uitmuntend boek in twee hoofdstukken zouden zamenstellen, het eerste en het laatste; en die aan elk hoofd van een boek, als aan eenen op tafel gebragten snoek, den staart in den bek steken, omdat juist deze bij verhalen en

{==690==} {>>pagina-aanduiding<<}
snoeken de minste graten heeft; personen, die maar zoolang bij wijsgeerigre en schertsende schrijvers blijven, als het vertellen duurt, zoo als de Noord-Amerikanen slechts zoolang luisteren naar den predikenden Zendeling tot bekeering der Heidenen, als zij brandewijn krijgen.’ Bladz. - die zoeke men zelf.






Geschiedenis van de Togten en Ontdekkingen der Nederlanders, in Aziën, Africa, America en Australië, van het laatste der 16de Eeuw tot op onzen leeftijd. Een Leesboek voor de Jeugd. Door P. Weeda, Onderwijzer te Zuidland. Te Dordrecht, bij Blussé en van Braam. 1840. In kl. 8vo. 215 bl. f 1-20.


De wegen van deugd en ondeugd. Twee Verhalen, der Jeugd ter aansporing en waarschuwing geschonken, door O. Herrman. Naar het Hoogduitsch. Te Amsterdam, bij J. de Boer. In kl. 8vo. 212 bl. f 1-50.


Herinneringen uit het jeugdige leven, in leerzame Verhalen; door Amalia Schoppe, geb. Weise. Naar het Hoogduitsch. Te Haarlem, bij de Wed. A. Loosjes, Pz. In kl. 8vo. 220 bl. f 1-50.


Nieuw Geschenk aan de lieve Jeugd, van hare heilbedoelende Vriendin P. Moens. Te Deventer, bij A.J. van den Sigtenhorst. In 16mo. 164 bl. f 1 - :


De goede Grootmoeder met hare Kleinkinderen, door dezelfde. Te Koevorden, bij D. II. van der Scheer. In kl. 8vo. 31 bl. f : - 125.


Iets voor de lieve Kleinen, die eerst beginnen te lezen, door en bij dezelfden. In kl. 8vo. 20 bl. f : - 08.

In het eerste der bovenstaande werkjes voor de jeugd geeft de verdienstelijke Onderwijzer weeda een zeer goed geschreven verhaal van de voornaamste ontdekkingsreizen en merkwaardigste zeetogten der Nederlanders, beginnende met de pogingen tot het vinden van eene vaart naar Oost-Indië, benoorden om Azië heen. De hier en daar aangehaalde

{==691==} {>>pagina-aanduiding<<}
woorden der reizigers zelve bewijzen, dat de Schrijver zich niet overal met nieuwere werken vergenoegd, maar de bronnen zelve geraadpleegd heeft. Het boekje is allezins geschikt tot schoolprijzen, waartoe het nette voorkomen en het viertal nette plaatjes het zijne doet. Op bladz. 44 schijnt de Schrijver aan de buitensporige opgaven van de ligchaamslengte der Patagoniërs (10-12 voeten) niet alle geloofwaardigheid te ontzeggen; en op bladz. 86 verwonderde het ons, dat hij na het verhalen der ongelukkige reis van bontekoe zijne jeugdige lezers niet heeft herinnerd, dat eene algemeen gebezigde spreekwijze nog heden ten dage de herinnering aan die reis bewaart.
Ofschoon het No. 2 genoemde werkje van herrmann niets bevat, dat niet even goed door eenen vaderlandschen Schrijver kon gezegd zijn, laat het zich met genoegen lezen. Dat het tooneel in het verhaal: de kleine Kooplieden, in Italië is, helpt, vooral door de voorstelling, de aardrijkskundige kennis der jeugdige lezers uitbreiden. De gekleurde plaatjes zijn slechts redelijk.
Amalia schoppe, geb. weise, is eene te gunstig bekende Kinderschrijfster, dan dat hare werkjes onze aanprijzing zouden behoeven. Het eerste der zeven in dit bundeltje verzamelde vertellingen is eene zoogenoemde Robinson, die te weinig van vele dergelijke verschilt, om bijzonder de aandacht te kunnen spannen; en het tweede beviel ons geheel niet, omdat wij niet van die Feeën- en tooversprookjes houden. Overigens schenken wij aan dit nuttige boekje gaarne onze aanprijzing.
De werkjes van Jufvr. moens zijn meer kinder-boekjes. Het eerste is een regt lief boekje van vermakelijken en nuttigen inhoud. Van de beide anderen is het laatste niet voor kinderen, die eerst beginnen te lezen, daar in dit geval alle moeijelijke woorden hadden moeten vermeden zijn, waarop de welmeenende Schrijfster in het geheel geen acht schijnt geslagen te hebben. Zij heeft het boekje: de goede Grootmoeder, opgedragen aan jonge kinderen. Voor deze zijn woorden en denkbeelden als: morgenstond van het leven, mede-erfgenamen der eeuwige zaligheid, enz. veel te hoog. Voor jonge kinderen te schrijven, is eene groote kunst; er min gelukkig in te slagen, achten wij een oordeel, waardoor zich niemand kan gekrenkt gevoelen.






{==692==} {>>pagina-aanduiding<<}

Nieuwe Versjes voor Kinderen, door L. Schipper. Te Haarlem, bij de Erven F. Bohn. In kl. 8vo. 68 bl. f 1-20.

Deze nieuwe versjes voor kinderen van den Heer schipper beslaan eene niet onwaardige plaats in de rij der goede kinderboekjes, en zijn niet minder doeltreffend dan zijne Gedichtjes voor Kinderen, in 1838 uitgegeven. De toon der meesten is regt kinderlijk, en de moraal rigt het hart op vele beminnelijke deugden. Hier en daar troffen wij wel eens eene minder gelukkige uitdrukking aan:

Moeder is weer heel genezen 


bevalt ons niet.
Het Knaapje en de Pomp een gelukkig versje. Bartjes herinnering aan zijn' vader roerend. De Doodsklok regt in den goeden toon. Ter proeve:

Noem dat plegtig klokkenbommen, 
Kindjelief! geen aaklig brommen; 
't Is een teeken, dat ons meldt: 
‘Weer verliet een mensch deze aarde; 
't Sterven wordt ook eens uw lot; 
Streef naar deugd, want deugd houdt waarde; 
Al uw goedren laat ge op aarde, 
Maar uw deugd vaart meê tot God!’ 
 
Wil dan nooit, neen nooit meer beven 
Voor de doodklok, lieve meid! 
't Is een roepstem in dit leven, 
Die ons naar den weg leert streven, 
Waarvan 't doel ten hemel leidt. 


Hoewel minder gebruik van verkleinwoordjes, dan in het vorige bundeltje, hier aantreffende, schijnt de Heer schipper hiervoor toch een' bijzonderen smaak te behouden: slapensuurtjes, lieven Heertje, kwartiertjes e.d. komen ons ongepast voor. Ter snede gebruikt, vervalt het zoetsappige. Wel wat zwarte, maar anders, buiten het vignet, redelijk goede plaatjes versieren het boekje.



{==1==} {>>pagina-aanduiding<<}

Mengelwerk.

Briefwisseling met eenen Jood.

Met ongemeen genoegen, geëerde Vriend! denk ik telkens aan den avond terug, dien wij met de Heeren D. en B. en G. onlangs ten huize van den laatsten doorbragten. Gij weet, het gesprek liep een' geruimen tijd over de Godsdienst, en wel bijzonder over de voorkeur, aan het Catholicismus of aan het Protestantismus te geven; een gesprek, dat te belangrijker was, omdat niet alleen elk van de twee zijne voorstanders in den kring vond, maar er ook zoodanig een was, die geheel op onzijdigen grond en toch niet op dien van het ongeloof of der koude onverschilligheid stond, met ingebeelde wijsheid en spotzucht op de anderen nederziende. Ik behoef niet te zeggen, dat ik u bedoel, in wien ik, ik erken het gaarne, in weerwil van den familietrek, die toch niet geheel ontbreekt, geenszins aan den man kon denken, die noch het gezag der Christelijke kerk noch dat des Nieuwen Verbonds eerbiedigt. Hoewel natuurlijk niet tot de voornaamste sprekers behoorende, liet gij toch niet na, zoo wel als ik en anderen, er uwe aanmerkingen tusschen te voegen; en deze getuigden van eenen ernst en kennis der zake, zoo wel als van eene onpartijdigheid en toegevendheid, welke mijn hart innamen. Hoe is het mogelijk, dat iemand, die het Christendom zoo wèl kent, nogtans geen Christen is, geen Christen wordt? Hoe is het mogelijk? dit heb ik mij, na met uwe geloofsbelijdenis bekend te zijn geworden, telkens wederom en wederom gevraagd, en, verschoon de stoutheid, de onbescheidenheid, zoo het er eene is, dat ik deze vraag regtstreeks tot u rigt, u echter daarbij eenige gronden opgevende, waarom ik mijne verwondering over deze zaak niet kan betoomen.
Ik sla hierbij een aantal zaken over, op welke bij een gewonen Jood natuurlijk het eerste zou te letten zijn. Ik zal u, b.v., de verbastering van het Jodendom, zoo als het

{==2==} {>>pagina-aanduiding<<}
thans bestaat, niet voor de scheenen werpen. Ik vertrouw, dat gij een leerling van Mozes en de Profeten, niet van Hillel of Schamai zijt. En ik erken met u de voortreffelijkheid dier leer; ik maak geene zwarigheid, met David van dezelve te zeggen: de wet des Heeren is volmaakt - voor tijd en volk, voor doel en omstandigheden volkomen berekend. In het licht beschouwd, waarin zij zichzelve plaatst, als eene bewaarster van dat kleinood, de kennis en dienst des Eenigen Waarachtigen, als de leidsvrouw en voorbereidster tot dat hoogere en betere, waarop alle hare profetiën doelen, verdient zij bijna geene mindere bewondering en dankzegging des Allerhoogsten, dan de openbaring van Gods Zoon zelven. Maar ik vraag u, heeft zij dan nu niet uitgediend? Is zij niet door eene Godsdienst vervangen, die, althans even zuiver in hare beginselen, daarenboven de geschiktheid bezit, om zich tot alle volken uit te breiden en dezelve melderdaad meer en meer omvat? Verdient deze, sedert zij mogelijk en werkelijk geworden is, niet ongetwijfeld de voorkeur boven gene, ons eenen Vader van allen verkondigende, die alleen in geest en waarheid wil gediend zijn? En is uwe kerk dan niet een hors d'oeuvre, eene tot niets meer dienende, doel- en zinlooze soort van onding geworden, dat slechts eenige millioenen zielen in duisternis en onbeschaafdheid terughoudt, welke gij zelf toch niet zult ontkennen meestal het lot uwer geslachts- en geloofsgenooten te zijn?
Waarom dat verouderde, vermolmde gebouw door uw voorbeeld langer ondersteund? Waarom niet met woord en daad aan den dag gelegd, dat er eene betere toevlugt voor de bekommerde ziele bestaat? Waarom inzonderheid zoo velen uwer meer aanzienlijke broeders, die, zoo als men zegt, het ijdele uwer plegtige instellingen voor dezen tijd inziende, en daarenboven in hunnen Bijbel geenen genoegzamen grond voor het geloof in de onsterfelijkheid vindende, veelal tot twijfelarij en verregaande aardsgezindheid overslaan, niet aangewezen, welke de weg, de waarheid en het leven zij?
Inderdaad, ik moet mij te meer over deze onverzettelijk-
{==3==} {>>pagina-aanduiding<<}
heid van u en uws gelijken verwonderen, omdat uw uitwendige toestand als Joden mij voorkomt alles behalve zeer aangenaam te zijn. Gij bevindt u midden in eene Christenwereld; uw handel, uw verkeer, alles brengt u in gestadige aanraking met Christenen, en deze zien u, in honderd gevallen, toch als een vreemdeling, ja door God geteekende aan, voor wien men zich wachten moet, wien men naauwelijks burgerlijke beleefdheid verschuldigd is, uitgesloten van de voornaamste, niet slechts bijzondere, maar zelfs openbare gezelschappen, en in verre de meeste Staten van alle openbare betrekkingen.
Of dit regt zij, wil ik hier niet onderzoeken. Grootendeels zeker neen. Maar is het onnatuurlijk, wanneer gij u zoo geheel afzondert; door zeden en leefwijze, door honderd eigenaardigheden, meestal niet van de gunstigste soort, onderscheidt, en in deze afzondering als met den vinger op den tijd terugwijst, dat deze zelfde Onchristenen des werelds Heer en Heiland zoo jammerlijk vermoordden? En toch, zoo lang gij en anderen aarzelt openlijk tot de Christenen over te gaan; zoo lang er Joden blijven, en in weerwil van alles, wat te hunner verligting en verlichting (om eens regt Siegenbeeksch te onderscheiden) ook wordt gedaan, afgezonderde, aan allerlei kenbare, den meesten vreemde, Joden bestaan, zal ook die klove blijven, welke voor allen, maar inzonderheid voor de uwen, een bezwaar voor levensgeluk, veredeling en alwat den mensch dierbaar is moet uitmaken.
Ik wil dezen niet meer doen uitdijen. Misschien is hij reeds te uitgebreid. Misschien, ik herhaal het, is hij in zijn geheel eene onbescheidenheid. Doch ik vlei mij, van u, met een gunstiger oordeel, en zal mij althans hoogst vereerd vinden, wanneer ik er eenig antwoord op mag ontvangen. In allen gevalle noem ik mij met opregte hoogachting, enz.

Gij legt mij daar eene geheele taak op, waarde Vriend! want uwe belangstelling is te warm en te vriendschappelijk,

{==4==} {>>pagina-aanduiding<<}
dan dat ik daarop zwijgen en geene reden geven zou, waarom ik, in weerwil van al het aangevoerde, Jood ben en Jood blijf.
Ja, Jood ben ik. Het is waar, de vraag, of er wonderen bestaan, en de Mozaïsche instelling in dien zin, als men dat doorgaans opvat, Goddelijk zij te noemen, is bij mij niet uitgemaakt. Zoo wel wijsgeerig als geschiedkundig, is daartegen, zoo als gij weet, niet weinig ingebragt. Is de voorstelling van de Godheid, zoo als die gewoonlijk geldt, en zoo als misschien Mozes zelf die het eerst begrepen en gebezigd heeft, - als van een persoon met verstand en wil uitgerust, het in allen opzigte onbepaalde ideaal van den mensch of wel van den menschelijken geest, - volkomen juist, en komt het verhaal van de schepping: ‘God zeide, daar zij licht en daar was licht!’ ‘Laat ons menschen maken,’ enz. enz., zoo na mogelijk met de waarheid overeen, dan is er tegen het bestaan van wonderen geenerlei zwarigheid in te brengen; dan kan Hij, die het leven gaf, ook het leven teruggeven, en de wetten der natuur bestaan voor Hem niet; nog spreekt Hij en het is er, gebiedt en het staat er. Maar is dit te stout omtrent den Onbegrijpelijke gesproken, en is het aangehaalde enkel beeld, in den grond wel kinderlijke inbeelding; is het dwaasheid, aan eenen tijd te denken, dat er behalve God, den ledigen en in zichzelf verzonken God, niets bestond; is die scheppingsgeschiedenis in het bijzonder als een voortbrengsel van onkunde omtrent den waren toestand van het heelal duidelijk te erkennen; moeten wij ons Schepper en schepping als onafscheidelijk voorstellen, en de laatste als 't ware de openbaring, ja de verwezenlijking van den eersten noemen, - dan valt het moeijelijker, aan zoo iets, als wij wonderen heeten, te denken. En ik kan niet ontveinzen, dat, op den tegenwoordigen trap van allerlei kennis, ligt zulke denkbeelden den geest bekruipen, ja in den Bijbel zelf, die zoo veel van Gods onbegrijpelijkheid spreekt, zoo het mij toeschijnt, bevestiging vinden.
En wat de geschiedenis betreft, ik behoef u niet te zeggen, wat uwe eigene Godgeleerden gedaan hebben, om het gezag derzelve te doen wankelen. Wie heeft de boeken ge-
{==5==} {>>pagina-aanduiding<<}
schreven, tot hiertoe aan Mozes toegekend? Wanneer zijn ze geschreven? Dat ze in den vorm, waarin wij ze bezitten, van hem afkomstig zouden zijn, is blijkbaar onmogelijk. De een denkt aan den tijd van David, de ander zelfs aan dien der Babylonische gevangenis of nog later. Welke zekerheid valt er aan verhalen toe te kennen, die honderde en duizende jaren als mondelinge overleveringen moeten hebben bestaan, zullen ze niet geheel voor verdicht gehouden worden?
Het is niet te ontkennen, dat de wonderteekenen uwer Christelijke geschiedenis dan nog veel vaster grond van zekerheid bezitten. De tijd, wanneer die zullen zijn voorgevallen, is niet zoo heel lang verleden, en vooral in omstandigheden der wereld geplaatst, dat men waarneming en opteekening, zoo wel als beproeving en wederlegging, indien het verhaal ongegrond ware, met reden kon verwachten. En toch hoe veel is er, zoo in als buiten de kerk, tegen dezelve ingebragt! hoe ongeloofelijk is het inderdaad, dat dezelve, indien ze alzoo hadden plaats gehad, geene meerdere uitwerking zouden hebben gedaan, ja dat ze zoo hebben kunnen plaats grijpen, enz. enz.! Ik kan mij dan ook met het mythische stelsel wel bijna vereenigen, - al geef ik ook gaarne toe, dat hetzelve, pas door Strauss in het licht gesteld, nog slechts in zijne kindschheid is. Hij geeft blijkbaar te weinig toe. De held dier geschiedenis moet buiten tegenspraak een geheel buitengewoon man, verstandelijk en zedelijk een phenomène geweest zijn, die ook wel verbazende dingen mag gedaan hebben, en, op welke wijze dan ook, door zijne Apostelen moet geacht wezen na zijnen dood aan hen verschenen te zijn. Quantum est, quod nescimus! Hoeveel raadsels leveren geschiedenis en ervaring voor ons op - schoon wij het ons met de meesten gewoon zijn gemakkelijk te maken!
Maar, in welken zin Mozes dan ook de knecht Gods moge zijn geweest, het werk, door hem tot stand gebragt, verdient den eerbied der wereld. Hij heeft, het is waar, zijne inrigting, op de kennis en dienst van den Eenige, Almagtige gegrond, tot zijn volk bepaald. Kon hij anders? En kon

{==6==} {>>pagina-aanduiding<<}
het missen, dat dit volk, indien het voorspoedig was, met zijne magt en gezag, tevens zijne kennis en denkwijze staag verder uitbreidde? En ware het minder voorspoedig, wat wel bezwaarlijk anders dan uit ongetrouwheid aan zijne instellingen kon voortvloeijen, (waarom hij het ook reeds van voren als eene straf dier ongetrouwheid voorstelde, waardoor het van zelve tot een middel van herstel wierd) dan kon toch het voorbeeld niet nalaten een helder licht te verspreiden. Daarenboven zorgde hij, door de instelling van den Profetenstand, dat de trap van kennis en verlichting, naar welken hij zich had moeten schikken, niet stationair bleef. Zij riepen den geest, die er in heerschte, krachtig te voorschijn; zij deden niet slechts het rein zedelijke hoe langs zoo meer uitkomen, maar toonden ook de bestemming dezer heilige wet aan voor het geheele menschdom, dat dan eerst regt gelukkig kon worden, als het van alle kanten naar Jehova's heiligdom toestroomde. Inderdaad, welk een kweektuin van de verlichtste kennis, van het schoonst ontwikkeld gevoel, van de verhevenste gedachten omtrent God en zijne dienst, is dit kleine rijk en volk geworden! Waar vindt gij bij eenige natie iets, dat daarmede kan vergeleken worden? Waar vindt gij zulk een volksgeloof, zulk eene ware en reine godsvrucht? En zijn deze voorregten tot henzelven bepaald gebleven? Vindt ge niet in uwe Christelijke geschiedenis zelve de veelvuldige voorbeelden van Heidenen, tot de dienst van den Eenige bekeerd? Ja, is dat Christendom niet eene vrucht van het Jodendom? Is er een belangrijk leerstuk in het eerste aan te wijzen, dat gij hier of daar bij de Profeten of andere heilige mannen niet vindt?
Gij spreekt misschien van het toekomende leven. Het is zoo, Mozes leert dat niet; het lag niet in den aard zijner wetgeving, die zich tot deze aarde bepaalde. Hij wist misschien ook wel, dat zoo vreemde en afgelegene beelden, hetzij van ramp of van geluk, op zijne zinnelijke land- en tijdgenooten niet zeer krachtig zouden werken. Wij vinden dit daarom ook bij de Profeten, waar zij regtstreeks dreigen of beloven, niet. Voor zoo verre er sporen van dit geloof

{==7==} {>>pagina-aanduiding<<}
in de boeken des Ouden Verbonds worden opgemerkt, moeten die als eigene ontwikkelingen van het menschelijk gevoel en denkvermogen worden beschouwd, die later, in de verstrooijing onder andere volken, bevestiging vonden. In Jezus tijd was het volksgeloof; schoon de aanhang der Sadduceërs het schijnt ontkend te hebben, en er, over het geheel, iets onbepaalds te dezen opzigte blijkt te hebben bestaan, - of alleen de regtvaardigen, bij de komst van den Messias, zouden opstaan, - of zij, vooraf in het Paradijs verplaatst, die komst daar zouden afwachtten; - dan of er zoo wel eene opstanding ter verdoemenis als ten leven zou zijn, dadelijk of eerst later plaats hebbende. Hoe dit zij, ik moet bekennen, als duidelijke openbaring komt deze leer in de schriften onzer Vaderen niet voor; hetgeen met het Christendom daarentegen het geval is. Maar is dit zulk een groot voorregt? Is deze leer inderdaad zoo rijk in troost of verschrikking, als men elkander gaarne diets maakt? Wat de zinnen geheel niet treft, wat op een' onbepaalden afstand van ons ligt, wat altijd kan betwijfeld worden, waar men zich geheel geen denkbeeld van kan vormen, - zou dat den mensch zoo zeer ter harte gaan? Ik vrees, dat de ondervinding het tegendeel leert. Ondertusschen wordt daardoor de aandacht van het ware en zekere gevolg van deugd of ondeugd - bij onze heilige dichters en wijsgeeren vaak zoo welsprekend geschetst - meer en meer afgetrokken. En allerlei wanbegrippen, als of er andere middelen dan braafheid en verstand waren, om duurzaam gelukkig te worden, krijgen maar al te ligt voedsel. Ik weet wel, men beweert, dat dit leven geene regtvaardige vergelding oplevert: doch is dit zoo reker? Let men daarbij wel genoeg, en op de duurzaamheid van het goede of kwade, en op het wezenlijk geluk des voorspoedigen op de rust, de kalmte van het hart, den vrede met God en alle die onzigtbare zaken, welke meestal meer dan de zigtbare plegen af te doen? Of,
zoo wij al mogten meenen uitzonderingen op den regel aan te treffen, - nimmer in staat zijnde, van des werelds loop, als het werk van een' wijzen en gooden Maker, geheel rekenschap te geven, - wat

{==8==} {>>pagina-aanduiding<<}
beduiden die enkele uitzonderingen, tegen den regel? En wat de vertroosting aangaat, het zou, geloof ik, nog te bezien staan, of er niet meer menschen zijn, die voor de eeuwigheid schrikken, dan die er naar verlangen. Een mijner bekenden althans verhaalde mij, dat hij in zijne jeugd, ter kaap varende, eenen kapitein had, die, zelf op dit punt ongeloovig, zijn best deed, de manschap tot hetzelfde gevoelen te bekeeren, als den regten weg om den dood niet te ontzien. En schoon men in condoleanties en dergelijke doorgaans veel spreekt van het geluk der afgestorvenen, ja van wederzien en ik weet niet welke vrolijke tooneelen .... zijn dit niet meest complimenten, waar de koele wijsgeer bij grimlacht, en de treurende, even als Martha in het Evangelie, op antwoordt: ‘Ja, ik weet, dat hij zal opstaan in de opstanding ten jongsten dage,’ maar er niet minder treurig om blijft.
Ik voor mij ken geen schooner, menschelijker ideaal van een' waren geloofsheld, dan b.v. Abraham, die niets te lief heeft om het Gode te offeren, die Hem als zijn' besten vriend beschouwt en Hem volkomen vertrouwt - niet omdat Hij hem de eeuwige zaligheid beloofd heeft, neen, maar omdat Hij met hem zijn wil en met zijnen zade na hem, omdat Hij hem tot een groot volk wil maken, hun, om zijnentwil, dit land tot eene vaste bezitting geven, en, wat meer nog zegt, in dat geslacht alle volken wil zegenen. Hij leeft en gevoelt niet voor zichzelven slechts, maar ook voor zijne kinderen, ja voor de geheele wereld. Dat is zijn uitzigt en zijne hoop, dat zijne onsterfelijkheid! En is het zulks niet voor alle waarlijk groote en goede mannen? Gevoelen wij niet allen zoo iets in ons, dat ons naar de duurzaamheid en den zegen van onzen naam en nagedachtenis doet wenschen; of liever, dat ons in de vreugde doet deelen, die onzen arbeid eerst in de toekomst zal verwekken?
Doch, ik moet u nog op een voornaam bezwaar antwoorden. Het Jodendom heeft uitgediend, zegt gij; de afzondering dezes volks door allerlei geboden en verboden - bovendien voor onzen tijd, dit land en den te-
{==9==} {>>pagina-aanduiding<<}
genwoordigen trap van beschaving niet meer berekend - is nutteloos geworden. Misschien zult gij er thans bijvoegen, dat ik dit zelf heb toegegeven. En waarom dan, zegt gij, dat vermolmde gebouw door uw voorbeeld nog langer ondersteund? Waarom u zoo zonder eenig nuttig doel aan al de onaangenaamheden onderworpen, met het Joodzijn in een Christenland verbonden? Waarom het verachte en veelzins te regt verachte volk niet verlaten en u bij de heerschende partij gevoegd?
Het is zoo; het Jodendom bestaat nog slechts op eene gebrekkige wijze, en heeft zeker ook het meeste nut, daarvan te wachten, sedert lang bewezen. Het heeft u uwen Verlosser, het heeft u onze heilige boeken, het heeft u onze taal in handen gesteld, om die te verstaan. Joden waren het, aan welke gij uwe Evangeliën en al het overige te danken hebt; Joden, die u in het stichten en regelen van godsdienstige bijeenkomsten, en, voor zoo ver de Catholijken betreft, de geheele inrigting uwer kerk, zijn te hulp gekomen. Het zou kunnen schijnen, dat er niet meer voor hen te doen was. Wie weet dit echter? In de Middeleeuwen poogde men ze te vuur en te zwaard uit te roeijen; en, zoo ze toen al niet, uit hoofde hunner verspreiding en naauwe vereeniging tevens, in alle landen, als bankiers en wisselaars, voor handel en industrie onontbeerlijk waren, na de herleving der letteren althans en de zuivering der Christenkerk waren zij het, die de kennis van Oostersche taal en oudheid aan de uwen moesten leeren. Misschien bestaat er nog eenig verder oogmerk der Goddelijke Voorzienigheid, al ware het ook maar om dit volk als een levend gedenkstuk van de voornaamste wereldgebeurtenissen, vooral op het veld der Godsdienst, in stand te houden.
En wat aangaat, dat ik het zou verlaten, om daardoor smaad en nadeel te ontgaan, - neen, waarde Heer, dat kome nimmer bij mij op! Ik ben trotsch op een volk, zoo oud en zoo zegenrijk voor de wereld, als het mijne. En lijdt het, ja leed het sedert eeuwen onuitsprekelijk veel, te meer gevoel ik mij aan hetzelve gehecht. Ik zou het schande achten, daaraan te denken. Een volk van broederen, zoo

{==10==} {>>pagina-aanduiding<<}
als er nooit bestond, door geene tijden, geene afstanden, geene verscheidenheden van klimaat of leefwijze vaneengescheurd, kenbaar aan elken trek en als 't ware van den eersten mensch af zijn geslacht tellende, om ligt niet dan met den laatsten op te houden.... Hoor uwen eigen' bevalligen dichter:

‘Wie smalend tot uw hutje kwam, 
Ik niet, o kind van Abraham!’ enz. 


Neen, ik verheug mij hartelijk in de werking van tijd en omstandigheden, die den scheidsmuur tusschen Jood en Christen gedurig meer van zijne steilte doen verliezen, - in de toenemende beschaving en verlichting van mijn volk, zoo als zich die, vooral in het geleerde Duitschland, meer en meer doen kennen; en waarom zouden wij de hoop niet mogen koesteren, dat beide eens zamensmelten, ja de geheele aarde vol wordt van de kennisse des Heeren? Waarom zouden wij deze hope en verwachting onzer Vaderen laten varen? Waarom zouden wij het uitzigt op eene gouden eeuw zelve geheel verliezen, al stellen wij ons dezelve ook onder andere beelden voor, dan de nog onwetenschappelijke en in de geschiedkunde zoo veel minder bedreven Godsman? Maar den raad Gods vooruitloopen, den vlinder van de pop uitbreken, ongetrouw aan de mijnen worden - alsof dat getrouwheid aan den Hemel ware, neen .... dat niet! Mogt ook de Godsdienst en zedeleer van het Oude Verbond (gelijk gij het noemt) niet volkomen zijn; mogt dezelve nog verdere ontwikkeling vorderen, gelijk zij die door de Profeten, door Salomo en anderen ontvangen heeft, zoo kan zij ze ligt nog altijd ontvangen. Waarom zou ons eene vooronderstelling ontzegd worden, aan welke zich de Catholijke Christen zoo vol vertrouwen overgeeft, dat de Geest immer werkzaam blijft ter volmaking en toepassing op de omstandigheden? Het is waar, onze tempel bestaat niet meer, onze offers zijn van zelve vervallen; maar wat zwarigheid? wij behoeven dezelve niet; het was tijd, dat zij ophielden; wij danken de zorg der Voorzienigheid daarvoor. En was de ondergang van

{==11==} {>>pagina-aanduiding<<}
den Staat en Jeruzalems verwoesting eene straf, welnu, zoo was het eene vaderlijke straf, om de kinderen wijzer en beter te maken.
In het kort, Mijnheer, ik erken oneindig veel goeds in het Christendom, maar even zoo min als het Jodendom heeft het de ergste verbasteringen kunnen voorkomen. Wij hebben elkander te dien opzigte niets te verwijten. En wie, de uiterlijke omstandigheden gelijk gesteld zijnde, de beste of de gelukkigste zou zijn, de Israëliet of de volger van het Evangelie, zou ik liefst niet beslissen. Bij al den dank voor uwe goede meening, moet ik mij dus verschoonen uw bekeerling te worden, dat mij echter niet belet met de meeste achting te zijn, enz.

Ik ondervond het alweder ook te uwen aanzien, mijn Vriend! elke ketter heeft zijn letter. Van het standpunt, dat men zich gekozen heeft, of meestal door het lot zich heeft zien aanwijzen, beschouwt men de zaken elk op zijne wijze, en zoekt daarin zoodanige orde en regelmaat, als ons verstand, door anderen van gelijke denkwijze geholpen, daarin vinden kan. Men moest daarom billijker jegens elkander zijn, dan men veelal is, en zeker geheel anders te werk gaan, om anderen beter te onderrigten en, zoo men meent, te bekeeren, dan men gewoon is te doen. - Ik begrijp het, ja, ligt, dat de twijfelarij, welke, sedert eene halve eeuw, onder de Godgeleerden in Duitschland is ontstaan, ten opzigte van den oorsprong en den ouderdom der Heilige Boeken van het Oude Verbond, u heeft medegesleept. En schoon gij erkent, dat het wondergeloof der Christenen op vaster bodem berust, de gedachte: ‘deugt het onze niet, dan zal dit met dat van anderen ook wel het geval zijn,’ dezelfde, welke bij Lessing's fraaije verdichting (Nathan der Weise) ten grond ligt, zal u over het onderzoek daarnaar te ligter hebben doen heenstappen, en aan dezulken onder de Christenen, als hier zelve voorgangers waren, u hebben doen aansluiten. En zoo mag ik dan uw antwoord eenigzins in denzelfden zin opvatten, als een Am-
{==12==} {>>pagina-aanduiding<<}
sterdamsche Jood, naar men zegt, den Engelschman antwoordde, die hem poogde te bekeeren: ‘Ware ik een Jood, (een ware, openbaringsgeloovige Jood) ik zou ligt niet aarzelen een Christen te worden.’ Het is echter min het gewone rationalismus, dat het voorondersteld wonderdadige natuurlijk meent te kunnen verklaren, dan wel het denkbeeld van Strauss: ‘dat alles, eerst na verloop veler jaren te boek gesteld zijnde, vreeselijk overdreven, ja bijna geheel verdicht zou zijn,’ wat u voornamelijk toelacht en, wat meer beperkt, genoegzaam zou bevallen.
Het zou mij te verre afleiden, dit geheele onderwerp met u te behandelen. In allen gevalle zult gij mij wel toegeven, dat het Jodendom dan toch een wonderbaar verschijnsel is, niet alleen omdat de kennis en dienst van den eenigen God, Schepper van hemel en aarde, onder alle zoo veel meer beschaafde, magtige, nooit veroverde volken, slechts bij dit ééne is bewaard gebleven, maar ook omdat de denkbeelden daarover, bij deszelfs Godsmannen te vinden, zoo veel schooner en verhevener zijn, dan hetgeen de wijsgeeren elders leveren. En gesteld, gij erkendet, dat het éénige waardige oogmerk van zulk eene bijzondere zorg der Godheid voor een eenig volk zijne vervulling vindt in den Man, die deze Godsdienst van alles ontkleedde, wat haar voortaan slechts zou hinderen, om die in volle zuiverheid tot de Godsdienst der wereld te maken, - en dat deze, om tot dat oogmerk te geraken, op nieuw wonderen bezigde, ja zelf, in zijne gansche verschijning, als een wonder is aan te merken, - (zoo althans, dat de schranderste bestrijder dezer waarheid u niet genoegzaam voldoet) zou het dan zoo onverstandig zijn, die waarheid te laten gelden? Immers, wat gij, wijsgeerig, als tegen de mogelijkheid der wonderen aanvoert, komt mij voor van weinig belang te zijn. God is groot, en wij begrijpen Hem niet; ik geef u dit gaarne toe. Maar, geeft ons onze kortzigtigheid te dezen eenig regt, om niet te gelooven, wat Hij zelf, langs den weg der geschiedenis, ons zou willen openbaren? En omdat wij wel inzien eene zaak niet regt te doorschouwen, mogen wij

{==13==} {>>pagina-aanduiding<<}
daarom niets omtrent dezelve aannemen, noch er het gebruik op vestigen, dat er voor ons van te maken is? Wij kennen ten deele, zeker omdat eene gedeeltelijke kennis, althans vooreerst, genoegzaam voor ons is. Moge er dan aan de voorstelling van het Opperwezen in den Bijbel veel zijn, dat langzamerhand wegvalt, als schaal en kleed nutteloos wordt, daarom behoeft echter niet alles en ligt dus ook datgene niet weg te vallen, wat Hem in staat stelt wonderen te doen.
Wat mij betreft, niets is zoo wonderbaar in mijn oog, als de Heiland zelf. Zijne taal, zijn onderwijs en denkbeelden, zijn gedrag van den beginne tot het einde - hoe wilt gij het noemen? Onberispelijk, vlekkeloos, zegt veel te weinig; verheven, hemelsch, Goddelijk, komt u onwillekeurig op de lippen. En wie is deze grootste aller Profeten? Een timmermanszoon uit een klein, weinig geacht stadje, in het afgelegene, boersche Judea. Daar is hij van der jeugd aan opgevoed, dat heeft hij nooit voor eenigen tijd verlaten, en zijne stadgenooten staan het meest van allen versteld, dat deze de Schriften verstaat, die hij (zeggen ze) niet geleerd heeft.
Het is waar, Strauss ontkent ook de waarheid van dit verhaalde. ‘Jezus is noch zoo wijs noch zoo deugdzaam geweest; men heeft hem al dat groote langzamerhand maar toegedicht; het is een roman....’ dien echter niemand gemaakt heeft! Waarlijk, hier doet de man ons aan zijn' naam, struis, struisvogel, denken, van welken men verhaalt, dat hij, vervolgd wordende, den kop in den grond steekt, en, nu niets ziende, waant, dat ook anderen niets zien!
Maar, moet ik aan die voortreffelijkheid gelooven, waarom zou ik dan ook datgene niet gelooven, wat mij dezelve eeniglijk verklaren kan? Waarlijk, het eene en het andere hangt hier zoo aaneen, dat gij wel genoodzaakt zijt óf alles te ontkennen óf alles aan te nemen. Desgelijks leert het vervolg, dat het waarheid moet geweest zijn. De Handelingen der Apostelen, de Brieven, de schriften der eerste Kerkvaders, de voortgaande geschiedenis, de kerk zelve, zoo als zij tot hiertoe aanwezig

{==14==} {>>pagina-aanduiding<<}
is..... zijn gewrochten zonder oorzaak, zoo wij de geschiedenis van Jezus wegnemen of ontkennen. Die geschiedenis is de sluitsteen, die het verledene en het toekomstige aaneenhecht. Met dezelve is er verband in Gods wegen, zonder dezelve niet.
Doch gij zult mij misschien antwoorden: In allen gevalle, wat kan het scheden? Wij gelooven immers toch, wat de hoofdzaak betreft, beiden hetzelfde. God is een Geest, en die Hem aanbidden, moeten Hem aanbidden in geest en in waarheid. De Godzaligheid is tot alle dingen nut, hebbende de belofte des tegenwoordigen en des toekomenden levens. Den Heere uwen God zult gij liefhebben boven alles en uwen naasten als uzelven, enz. onz. - Ik kan hierin echter zoo gaaf niet berusten. Wij, die ons overtuigd houden, dat Jezus inderdaad zoodanig geweest is, en dat alles gedaan en geleden heeft, wat wij in de Evangeliën lezen, zien daarin eene stellige openbaring van God, die ons allen twijfel omtrent zijn bestaan, zijne almagt, zijne liefde, zijne vergevensgezindheid ontneemt, en ons tevens onze bestemming tot deugd en een eeuwig leven in een zigtbaar voorbeeld aanwijst. Dat is met u het geval niet, zoo als uit uwe redenering reeds op meer dan ééne plaats gebleken is. Het is waar, gij poogdet het te doen voorkomen, alsof de leer van een toekomend leven niet van zoo groot belang ware. Gij meent, dat het meestal niet de drijfveren, van hier ontleend, zijn, die de menschen tot een deugdzaam gedrag aansporen. Gij beroept u, als 't ware, op Abraham, - waarbij ge Jozef en anderen, zoudt kunnen voegen - om de mogelijkheid der volkomenste en des te meer onbaatzuchtige, beminnelijke deugd te betoogen. Ik ontken deze mogelijkheid niet. Maar of de liefde van Hem daarbij zou in de schaduw geplaatst worden, die zichzelven overgaf tot in den dood, ja den dood des kruises, opdat Hij het menschdom zou verlossen van tijdelijke en eeuwige ellende, en zijn loon en zaligheid vinden in dat geluk te kennen en te aanschouwen, zult gij toch wel niet beweren. En Hij, hoezeer in oneindig hoogeren zin, is de éénige niet gebleven, wiens leven hier geheel voor anderen,

{==15==} {>>pagina-aanduiding<<}
in betooning der liefde was, hun loon vindende in de goedkeuring van bunnen Heer en God, met welken zij tot in eeuwigheid hoopten vereenigd te worden, als deelgenooten van geen ander geluk, dan hetwelk op het hoogste en beste in onze natuur berust. Dit is het geestelijke leven, hetwelk in godsdienstige menschen meer en meer ontwikkeld wordt en hen inderdaad boven deze aarde verheft. En is hetzelve bij velen ook zwak en onzuiver, het ontbreekt toch niet ligt ergens onder de Christenen geheel.
Welke de drijfveren onzer handelingen en vooral onzer onthoudingen en beperkingen zijn, is in vele gevallen moeijelijk aan te wijzen. De geest, die iemand bezielt, die hem van der jeugd aan ingeboezemd, als van anderen, die hij eerbiedigde en beminde, op hem overgegaan is, beslist hier voor een groot doel. Maar, kondt gij toch, in de ziel van allerlei menschen, de minder beschaafde en ontwikkelde niet het minst, duidelijk lezen, gij zoudt ondervinden, dat het ontzag voor de eeuwigheid hunne begeerten niet weinig in toom houdt. ‘Hij gelooft aan niets,’ is in hun oog een man, die tot alles in staat is; en dat: ‘hij gelooft aan niets,’ is bij hen wederom hetzelfde als: ‘dood is,’ in zijn oog, ‘dood.’ En wat gij daarvan zegt, dat het geloof in onsterfelijkheid meer vrees dan vreugde zou verwekken, het is moeijelijk, zulke gedachten bepaaldelijk te wederleggen; maar ik geef u mijn eigen voorbeeld als zoodanig. Een jongeling zijnde van even twintig jaren, werd ik gevaarlijk ziek, en, daar ik volkomen bij mijn verstand was, kende ik niet alleen mijn gevaar, maar had ook gelegenheid, veel over mijnen toestand na te donken. Ik was omtrent denzelven geenszins gerust. In strenge beginselen opgevoed, had ik dezelve niet altijd in het oog gehouden, en ik gevoelde, dat mij veel ontbrak; maar welken angst mij dit baren mogt, de gedachte aan vernietiging, die ook bij mij opkwam, was mij veel vreeselijker. Dit is eene daadzaak, zoo als men thans spreekt. - Doch, wat betreft de vertroosting bij smartelijk verlies, ik weet niet, waarom deze voor geloovigen een bloot compliment zou zijn, en waarom de

{==16==} {>>pagina-aanduiding<<}
Christenwijsgeer daarom zou lagchen, al wordt de veelzins onbekende toestand ook met bekende kleuren geschilderd, die toch het wezen der zaken niet veranderen. - Zeker zou eene dadelijke teruggaaf, als van Lazarus, doorgaans nog meer vreugde baren.
(Vergeef mij, o Gij, die het leven en de onsterfelijkheid hebt aan het licht gebragt, dat ik over deze grootste uwer weldaden zoo flaauw en zoo twijfelachtig spreke! Helaas! het is de zonde, die ook dit licht tot duisternis maakt - de zonde, welker wortel uw woord niet heeft kunnen uitroeijen, welker wrange vrucht uw lijden ter verzoening niet heeft kunnen weren. Hoe toch zou het anders den mensch, met zijne gevoeligheid en weetgierigheid, onverschillig kunnen zijn, of hij het leven, het voor verhooging en veredeling immer vatbare leven, als eene vaste bezitting, dan als een leengoed voor weinige oogenblikken, zou moeten beschouwen?)
In één woord, het geloof aan stellige openbaring van die groote waarheden, welke het Christendom bevat, - een geloof, op geen' anderen grond, dan het Evangelie, vast te bouwen, - is in mijn oog noodig, om des menschen behoefte te bevredigen en hem, reeds hier, volkomen gelukkig te maken. En gelijk dat Christendom reeds nu oneindig veel bijgedragen heeft, om de kennis onder de menschen te vermeerderen, en hetzelve alwat liefelijk is en welluidt te doen betrachten, zoo verwacht ik de volmaking van dit heil meer en meer van hetzelve.
Ik kan dus in uwe verschooningen, om tot ons over te komen, niet berusten. Uwe oude geloofsgenooten voor te gaan in hetgeen hun tot heil en eere kan verstrekken, is geen laaghartig verlaten. En wat gij zegt tegen het vooruitloopen der Voorzienigheid, dat loopt maar al te ligt op trage werkeloosheid uit. Gaarne erkennen wij onze groote verpligting aan Israël; ook ontken ik niet, dat deszelfs voortdurend bestaan mij belangrijk voorkomt, zelfs voor de geschiedenis en blijkbare waarheid van onze eigene Godsdienst; doch dit mag geene reden zijn, waarom gij uw licht niet zoudt mogen volgen. Niet Gods

{==17==} {>>pagina-aanduiding<<}
geheime raad, maar zijn geopenbaarde wil moet het rigtsnoer onzer daden zijn.
Ik zie intusschen, dat deze reeds te lang geworden is. Het zal mij aangenaam zijn, uw antwoord op denzelven te mogen ontvangen, en, zoo noodig en gewenscht, verder met u dit onderhoud voort te zetten, ten einde u eenmaal te kunnen noemen broeder in Jezus Christus. Vaarwel!
N.S.





Misbruik van thee en koffij erger dan cholera.

Waarschijnlijk doet dit opschrift bij eenen denkenden lezer de gedachte aan vrij algemeene overdrevenheid, zoodra men vóór of tegen eene zaak is ingenomen, of wel aan zouteloos gebruikmaken van een bekend gezegde, opkomen. Van beide echter ken ik mijzelven vrij. Ik wil de gebezigde vergelijking dan ook niet in den striktsten zin hebben opgevat, wijl zaken, zoo zeer verschillende als thee, koffij en Cholera, onmogelijk kunnen vergeleken worden. Het opschrift wensch ik dan ook niet anders begrepen te hebben, dan dat het genoemde misbruik zeker niet minder lijdende slagtoffers maakt, dan de Cholera doodelijke.
Als Geneesheer meen ik uit ervaring de zaak te kunnen beoordeelen, zonder mij door een partijdig idée fixe te laten medeslepen. Als Mensch, die verlangt aan den eersten pligt der humaniteit, bevordering van menschengeluk, te voldoen, zie ik een mij welkom middel daartoe in het aantoonen van het nadeelige van een misbruik, dat door smaak en gewoonte algemeen in ons Vaderland, vooral onder vrouwen, heerschend, en door deszelfs langzame werking des te gevaarlijker is. Ik schep mij geene idealen van algemeene hervorming te dezen opzigte. Kunnen de Jeneverstokers het merken, dat Do. heldring zoo teregt tegen hun product ijvert? Maar welligt zijn er toch enkelen, wie dit geschrijf eene hun minder bekende bron van onheil doet opmerken, en die den moed hebben deze te stoppen. Die hoop deed mij de pen opvatten; die hoop schenkt mij nu alreeds een streelend genoegen.
Het is eigenlijk niets nieuws, wat ik te zeggen heb. Bijna iedere leek weet, dat - ieder Geneesheer, waarom het over-
{==18==} {>>pagina-aanduiding<<}
matig thee en koffij slobberen zoo nadeelig is. Op deze hoogte wilde ik mijne lezers trachten te plaatsen, opdat zij als 't ware met eigene oogen dat ligchaams- en zielswelzijn ondermijnende mogen aanschouwen, hetgeen welligt meer afdoet, dan de niet betoogde uitspraak van hunnen Doctor.
Voor iemand, die genoeg opgelet en nagedacht heeft, om te weten, dat alleen het natuurlijke goed en heilzaam is, zou het voldoende zijn aan te toonen, dat de Natuur niet dan kouden drank geeft: het geheel tegenovergestelde - niet dan warme dranken drinken - kan dus niet goed zijn. Men moge zonder groot nadeel eenigzins van de Natuur afwijken; geheel tegen haar in handelen, dat doet men nooit ongestraft, omdat hare wetten, door den Schepper geordend, volmaakt zijn.
Maar, al gelooven velen dit, omdat zij er niets tegen in weten te brengen, bij weinigen klimt dit geloof tot overtuiging en tot aanwending op hunne leefwijze; zij hebben handtastelijk bewijs noodig.
Gij hebt zeker wel eens opgemerkt, mijne vrienden, hoe week, bleek en rimpelig uw vel wordt, wanneer ge het een poosje in warm water hebt gehouden. Nu, zoo gaat het met de maag eveneens, wanneer ge daarin 3 of 4 maal daags 4, 5 of meer warme koppen thee, koffij of melk giet. (Ik spreek altijd van het misbruik.) In de maag zijn ook, even als in de hand, spieren, welke haar zamentrekken, om er het voedsel uit te drijven. Die spieren zijn met eenige vliezen overdekt. Natuurlijk, dat ge deze verweekt door den velen, telkens herhaalden, warmen drank. Uit die slapte ontstaat, ge begrijpt het ligt, mindere kracht en werking van de spieren der maag. Daarbij is er in deze laatste een vocht - het maagsap - hetwelk, even als het speeksel door de klieren in den mond, door de vliezen, waarvan ik u sprak, wordt voortgebragt. Dat vocht brengt, door deszelfs prikkeling op de ledige maag, het gevoel van honger voort, en is voor de vertering der spijzen, die daarin worden opgelost, onmisbaar. Zoodra ge dit vocht, door vele warme dranken, te zeer verdunt, wordt het onwerkzaam. Ge kunt nu zelf de gevolgen nagaan, waarin de ondervinding u wel helpen zal. Gemis van eetlust, een flaauw gevoel in de maagstreek of in den zoogenoemden hartkuil, het opstijgen van een waterig, zuurachtig vocht, hierdoor een branderig, pijnlijk gevoel, van de keel door de borst (de loop van den

{==19==} {>>pagina-aanduiding<<}
slokdarm) tot in de maag, bezwarend gevoel na het eten, enz. zietdaar de voornaamste verschijnsels. Dat zuur, dat bijna altijd uit het misbruik van warmen drank ontstaat, is scherp, (getuige het pijnlijk, schreijen uwer daarmede geplaagde kinderen) en natuurlijk voor verweekte ingewanden erger dan voor sterke. Daaruit komt veel lucht voort, hetgeen gij zeker dikwijls gemerkt hebt door een gevoel van opzetting, spanning en rommeling in den buik, vooral als ge diep inademt, ja hetgeen misschien wel zoo erg bij u werd, dat ge geene drukking op de maag kondt verdragen, en uwe kleederen daar moest losmaken. Hoofdzakelijk ontstaat vandaar de zoo veelvuldige maagkramp en maagkramphoest, welke kort achtereen, veelal na het eten of na het gebruik van thee, en des morgens bij het ontwaken zich vertoont, en meestal met drukking en spanning in de maagstreek gepaard gaaf. En als ge nu weet, hoe het daar binnen door uwe warme dranken verslapt is, dan zult ge wel niet meer vragen, waarom ge vele spijzen, vooral waterachtige of ook meer zware, niet verdragen kunt. De eerste verergeren de oorzaak, verslapping; de andere kunnen, door de maag enz. niet verduwd wordende, niet kleingemaakt worden. En het is u nu zeker ook niet meer vreemd, waarom het laatste gedeelte der spijsvertering zoo traag is, en dat daarin niet zelden de in de nabijheid liggende werktuigen en derzelver verrigtingen deelen. Van zulke verslapte deelen kan men niet anders verwachten. De maag en het darmkanaal zijn inwendig met een slijmvlies bekleed, om den doorgang der stoffen gemakkelijker te maken. Door verslapping wordt er van dit slijm óf te weinig, óf (als bij de slijmtering in de borst) te veel voortgebragt. Uit beide toestanden ontstaat voor uwe gezondheid veel nadeel. En dat nu eindelijk, door al die plaatselijke gebreken, mindere voeding, zure scherpte en slijm, het gansche ligchaam lijden moet, spreekt wel van zelf. Hoofdpijn, fletse kleur, vermagering, klamheid der handen,
slaperigheid of ook slapeloosheid, spoedige vermoeidheid - ge moet dat alles voor een groot gedeelte aan de warmwatercuur toeschrijven; en het gebeurt wel eens, dat uit dat aanhoudende zuur en de daardoor veroorzaakte kramp der maag in 't einde maagkanker ontstaat. Vraagt het uwen Doctor, maar nog beter, omdat ge hem, als partijdig, misschien minder gelooft, uwe eigene ondervinding en die van anderen, of ik de verschijnselen over-
{==20==} {>>pagina-aanduiding<<}
drijve. Voor de oorzaak derzelven sta ik u ter goeder trouwe en met overtuiging in.
Maar wij zijn nog niet daar, waar wij wezen moeten. Misschien hoort ge vreemd op, als ik u zeg, dat ook uw zielswelzijn en geluk onder het genoemde misbruik lijden. En toch is het, zonder eenige overdrijving, zoo. Als uw anders vrolijk kind over alles knorrig en ontevreden is, tast ge dan niet naar het wormkruid, om die humeurbedervers te verjagen; en het gelukt u immers vaak op die wijze, om hunne opgeruimdheid te herstellen? Is er niet dikwijls in één once Engelsch zout eene blijmoedige levenswijsheid besloten, welke de met verstoppingen gekwelde vruchteloos bij de wijsgeeren in zijne boekenkast of in verstrooijing zoekt? Gij ziet dus, dat het welzijn onzer ziel nog al naauw verbonden is met dat van den japon, waarin zij huist. Ik wil u in 't voorbijgaan ook wel zeggen, dat ik mijne geneeskundige en ziels-menschenkennis, inzonderheid in verband met elkander, gedurig poog te verrijken. Gij zoudt niet gelooven, hoe dit het verontschuldigen van de gebreken der menschen in de hand werkt. Waarlijk, dan valt men den galachtige om zijne drift en hardheid, den bloedrijke om zijne levendigheid en wuftheid, het phlegmatisch gestel om zijne koude bedaardheid veel minder lastig.
Maar, om op het misbruik van warme dranken terug te komen, gij gevoelt, dat, als het ligchaam daaronder zoo zeer lijdt, ook de ziel er maar zelden geheel vrij van blijft. Dat zuur in de maag kan het goedhartigste, vergenoegdste mensch knorrig en ontevreden over en met zichzelven en anderen maken; en slechts zeldzaam ondervindt men niet meer of minder dit gevolg. Al hindert zulks anderen niet zoo erg, dan is het toch niet zelden de, den leek onbekende, oorzaak van zekere anders onverklaarbare lusteloosheid en ongedurigheid. Het verwonderde mijzelv' wel eens, dat er zoo veel opwekkends en vergenoegdmakends in een doosje magnesia of kreeftsoogen stak! Anders gebruikte men niet; maar - men liet thee en koffij staan, of dronk, voor de gezelligheid, één enkel kopje koud. O! 't is zoo natuurlijk, dat er op dameskransjes, vooral die van zekeren leeftijd, zoo veel kwaad gesproken wordt; want, met zoo veel zuur in de maag, hoe kan daar in de ziel iets zoets, iets vergenoegds zijn? Alles, wat in en uit beide komt, verzuurt, verscherpt, bijt!
Wanneer het misbruik van warme dranken, door verslap-
{==21==} {>>pagina-aanduiding<<}
ping, veel slijm heeft voortgebragt, kenbaar aan de steeds witbeslagen tong, den flaauwen smaak, gemis van eetlust, het vooral des morgens opgeven van een taai slijm, tragen stoelgang, hoofdpijn, enz. enz. dan heeft er ook meesttijds in de ziel zekere gedruktheid plaats. Men is wel niet altijd knorrig, maar ook verre van opgeruimd. Alles weegt en drukt zwaar, zelfs kleinigheden. Bekommerd ziet men op tegen alles, wat eenig verdriet of eenige moeite kosten zal. Men durft geene ferme besluiten nemen, schuwt menschen, vooral vreemden te zien, omdat zulks eenige inspanning vereischt. Het gansche in- en uitwendige leven draagt den stempel van gebrek aan veerkracht. Het is voor den zieke, voor de hem omgevenden en voor den Geneesheer een aangenaam verschijnsel, wanneer de rustige opgewektheid wederkeert, door de warme dranken met koud of met Fachinger-water en versterkende maagmiddelen te verwisselen.
Een derde nadeelig gevolg van het genoemde misbruik is de zwakke zenuwgevoeligheid, die kwelgeest der vrouwen en Doctoren! Ik bevind mij altijd in eene moeijelijke omstandigheid, wanneer de vrouw meent, dat zij niets - de man, dat zij alles daartegen vermag, en beiden mij vragen: ‘Wat zegt gij, Doctor?’ - Beiden hebben meestal ongelijk. Dat bij een zenuwachtig mensch vlagen van opgewondenheid en neerslagtigheid elkander als zomerbuijen opvolgen, ligt in den aard der kwale, en is in zoo verre buiten zijne schuld. Ik houd gaarne vrede met de schoone sekse, en daarom zeg ik liefst niet, dat er evenwel somwijlen wel eens wat theaterspel onder loopt, hetgeen de ervaren Arts gemakkelijk van het wezenlijk ziekelijke weet te onderscheiden. Maar dit is in allen gevalle waar, dat het eene ziekte is, waartegen meer door de leefwijze, dan wel door geneesmiddelen, valt te doen. Alwat het ligchaam natuurlijk versterkt, werkt haar even zeker tegen, als het verzwakkende haar bevordert. En hier staat algeheele terzijdestelling van warme dranken bovenaan. De kwijnende toestand van het ligchaam heeft van zelve meerdere zenuwzwakte ten gevolge; maar daarenboven maken die warme dranken de zenuwen zoo gevoelig en zwak, dat zij alle veerkracht verliezen. Daardoor worden de vrouwen zoo lijdelijk en tevens prikkelbaar, dat zij door elken indruk worden aangedaan, en aan denzelven, of aan eene onwillekeurige droefgeestige stemming zonder oorzaak, geenen weêrstand kunnen bieden. Ge-
{==22==} {>>pagina-aanduiding<<}
not van de zoo natuurlijke frissche lucht en water, een glas roode wijn, of enkele zenuwsterkende middelen, doen haar voor zichzelv' en anderen veel gelukkiger zijn.
Zoo ziet ge, hoe zuur, slijm en zenuwzwakte de gevolgen zijn van het misbruik van thee en koffij, en tevens den nadeeligen invloed, welken zij op uwe zielsgezondheid en geluk oefenen. Dat er enkelen zijn, die van deze treurige gevolgen bevrijd blijven, of liever tot heden nog bevrijd bleven, bewijst het tegendeel niet. De Natuur is niet zelden weldadiger voor ons, dan wij zelve. Maar dat dit de zwakkeren niet verleide, en dat vooral zij, die in de opgegevene trekken zich ook maar als in de verte herkennen, zich nog bij tijds wachten voor de stellig zeker steeds toenemende nadeelen! Neemt geene halve maatregelen, maar zet, ten minste voor eenen tijd, den warmen drank geheel ter zijde, en drinkt koud water, of dit met melk of wijn gemengd. Gaat gij er naderhand weêr toe over, laat uwe thee of koffij dan toch koud of ten minste laauw worden, en neemt niet meer dan één kop: het is immers geene behoefte, maar slechts iets tot streeling van den smaak. Waarom zoudt ge van uwe maag een' zeemlederen lap maken? Gebruikt er altijd eene beschuit of iets dergelijks bij; dat vermindert het verweekende. Drinkt ze niet te slap: het is eene dwaling, dat sterke thee of koffij voor de maag nadeeliger is; het schadelijke is voornamelijk in het warme van den drank gelegen, waartegen juist het sterkere aftreksel nog een zekere weldoende prikkel is. De maagkramp verdraagt meesttijds zeer goed sterke koffij, maar geen slappe, of thee. Men versta mij wèl; ik bedoel hier inzonderheid zwakke lieden, of die reeds door het misbruik leden. Ik zelf drink bij het ontbijt en des namiddags te gaarne een paar koppen goede thee, onttrek mij te ongaarne ten 12 ure aan de koffijtafel, ben te zeer van de leer der oude school, dat, gelijk den reine alles rein, den gezonde alles gezond is, (uitgenomen het te zeer onnatuurlijke) om ook hierin, buiten noodzaak, iemand eene angstige bezorgdheid of onverbreekbare orde te willen aanjagen of aanraden. Elk regele
zich naar zijn bijzonder gestel, en vermijde, wat hij bij ondervinding weet, dat hem schaadt.
Het is een belangrijk gedeelte der Geneeskunst, ziekten te voorkomen, vooral de zoodanige, welke, ééns ontstaan, den lijder veel en lang kwellen, en niet gemakkelijk genezen

{==23==} {>>pagina-aanduiding<<}
worden. Daartoe behooren die ongemakken en kwalen, welke door het misbruik van warme dranken ontstaan. En daarom schreef ik het bovenstaande, in de hope, dat het welligt eenen enkelen tot waarschuwing en baat moge verstrekken.
N. December 1840.
R. - M.D.


De struikroovers in den kerkelijken staat.


Door Frédéric Mercey.

Den 27sten April 1557 verkondigde desiderio gindone de ascoli, Commissaris van Paus paulus IV, in deze bewoordingen een besluit van staatsban of buiten de wetstelling af tegen de stad Monte Fortino: ‘Het is bewezen, dat sedert eene reeks van jaren de inwoners van Monte Fortino een misdadig en ongeregeld leven geleid hebben, gemeene zaak makende met zijner Heiligheids vijanden, deszelfs getrouwe onderdanen gevangen nemende, deszelfs soldaten om het leven brengende, en allerlei soort van roof en moord begaande, om welke misdaden zij zich de geduchtste straffen waardig gemaakt hebben; en opdat deze straffen ten afschrik mogen strekken van allen, zoo is het, dat onze Heer paulus IV, door Gods genade Paus, wenschende de rust in zijne Staten te verzekeren, door dezelve aan het gezag van den Heiligen Stoel te onderwerpen, en bovenal willende, dat de stad Monte Fortino niet langer eene schuilen verblijfplaats van dieven en roovers zij, verklaard heeft, dat gemelde stad gesloopt en ganschelijk onderstboven gekeerd zal worden; dat haar grondgebied, als ook de eigendommen der bijzondere personen, aan de Apostolische Kamer vervallen, en alle hare inwoners voor geheel hun leven verbannen zullen zijn.’
Overeenkomstig dit edikt, werd de stad Monte Fortino vernield; een ploeg, door ossen getrokken, werd door pietro zalareto de valmontone over de plaats gevoerd, waar hare muren gestaan hadden; terwijl menico franasci hem volgde, zout zaaijende in de vorens van den verlaten stadsgrond.
Op den 18den Julij 1819 kondigde de Kardinaal ercola gonsalvi een decreet af, in bijna gelijke bewoordingen ver-
{==24==} {>>pagina-aanduiding<<}
vat: ‘Zijne Heiligheid, door de geloofwaardigste verklaringen overtuigd zijnde, dat sedert lange jaren, en zelfs sedert verscheidene eeuwen, de bandieten, welke de Staten van den Heiligen Stoel onveilig maken, te Sonnino geboren zijn; dat nog onlangs de inwoners dier stad de roovers van het koningrijk Napels uitgenoodigd hebben, eenen inval in den Kerkelijken Staat te doen; dat de benden van lenola en van fondi door eenen inwoner van Sonnino aangevoerd worden; bewust eindelijk, dat die bandieten te Sonnino eene schuilplaats vinden; dat zij van daar hunnen leeftogt trekken, zich daar verzamelen, om te raadplegen over hetgeen hun te doen staat; overwegende, dat de ondervinding van het verledene, gevoegd bij die van het tegenwoordig oogenblik, bewijst, dat, zoolang dit dievennest bestaat, het onmogelijk zijn zal aan hunne rooverijen een einde te maken, enz. zoo gelast zijne Heiligheid, dat de inwoners van Sonnino elders van woningen voorzien worden; dat hunne stad geslecht, en derzelver grondgebied onder die steden in de nabuurschap verdeeld worde, welke de roovers niet ondersteund hebben; veroorlovende aan de eigenaars, die verhuizen zullen en niet in staat mogten zijn zich bij hunne bezittingen te vestigen, hunnen grond aan de Apostolische Kamer af te staan, welke hun daarvoor een altoosdurend jaargeld betalen zal, volgens eene door deskundige schatters op te maken begrooting.’
Geheel de geschiedenis der Italiaansche struikrooverij is, als 't ware, in die beide edikten vervat. Van 1557 tot 1819, dat is gedurende omtrent drie eeuwen, heeft dezelfde staat van zaken in de gebergten, welke zich van Aquila naar Terracina, tusschen den Tiber en den Garagliano, uitstrekken, voortgeduurd. De trap van beschaving is in die, met digte bosschen overdekte, met diepe dalkloven doorsnedene gewesten, welke van onheugelijke tijden af den bandieten tot wijkplaats gediend hebben, dezelfde gebleven. Daar was het, dat spartacus en zijne muitende medeslaven zich verschanst hadden; daar hadden marco sciarra en zijne benden, die meer dan eens Rome in gevaar bragten, hun hoofdkwartier. Nog heden ten dage zijn de zeden dier bergbewoners dezelfde, welke zij omstreeks de helft der zestiende eeuw geweest zijn, en dezelfde misdaden hebben dezelfde wijs van bestraffing ten gevolge had. Maar kan er wel iets zonderlingers wezen dan de noodzakelijkheid, waarin een Paus, het opperhoofd der Roomsch-Catholieke Godsdienst, zich bevindt, om eene

{==25==} {>>pagina-aanduiding<<}
stad van zijne Staten te doen slechten, ten einde derzelver inwoners te straffen? Zoo wel de kastijding als het vergrijp behooren tot de tijden der barbaarschheid.
Al illustrissimo signore marco antonio, ai bagni di Civita-Vecchia (*), zoodanig was het opschrift der brieven, welke maria grazzia, dochter, zuster en vrouw van een' roover, aan marco antonio, haren man, zond, die als galeiboef in den slavenkerker van Civita-Vecchia opgesloten zat. Marco antonio, de roover, was illustrissimo, niet alleen in het oog zijner vrouw, maar ook in dat zijner vrienden, en zoo al voort, van den een tot den ander, in de meening van een groot gedeelte der bevolking.
Die soort van roem en van volksgunst, die in Italië aan den titel van struikroover verknocht is, brengt misschien meer dan de voordeelen van het handwerk toe, om er het rooverstelsel te doen voortduren. Doch de eenige oorzaak van dien voortduur is zij niet; nog vele andere oorzaken werken daartoe mede. Wij zullen ons vergenoegen, hier de voornaamste daarvan op te geven; zij zijn, de geringe afschrik des volks voor moord, de verkeerde toepassing van zekere geloofsbegrippen, en eindelijk het gemis eener verstandige en krachtdadige beteugeling van den kant der regering.
De weinige afschrik der geringere standen voor moord is te gelijker tijd erf- en eigene zonde. In de eerste plaats is het een uitwerksel dier woeste aandrift van het bloed, die hen aan hunne hartstogten doet botvieren, liever dan hunne veerkracht te gebruiken om ze te beteugelen: het valt hun gemakkelijker, een mensch dood te slaan, dan eene opwelling van toorn te bedwingen. Vervolgens ontstaat deze ondeugd uit eene verkeerdheid van geest en oordeel bij het gemeen, volgens welke bij hetzelve de vermoorde altijd ongelijk heeft. Waarom heeft hij den ander' getergd; waarom heeft hij hem beleedigd? Hij wist, waaraan hij zich blootstelde; hij had beter op zijne hoede moeten zijn. De doodslager, daarentegen, wordt steeds als een man van moed bewonderd, of althans beklaagd als iemand, dien de regering zal gaan vervolgen. Poverino! ha ammazato un uomo! (†) zeggen de Trasteverijners bij zulk eene gelegenheid. Eindelijk komen die

{==26==} {>>pagina-aanduiding<<}
goedkeuring van moord en die deernis voor den moordenaar ook nog voort uit een kwalijkbegrepen punt van eer. Door de (zeer betwistbare) leer van het punt van eer te overdrijven, door in de plaats van het tweegevecht eene soort van oorlog in te voeren, man tegen man, stamhuis tegen stamhuis, een' oorlog, die niet eindigde dan met de verdelging van een der strijdende geslachten, en in welken alle middelen, om zijnen vijand te schaden, gif en dolk zoo goed als andere wapenen, geoorloofd waren, hadden de Spanjaarden moord als iets natuurlijks en gewoons doen beschouwen. Die leer, welke eerst slechts onder de hoogere rangen der zamenleving in Italië heerschte, verspreidde zich er weldra onder alle volksklassen. Het gepeupel, buitendien door temperament daartoe overhellende, aapte weldra de groote heeren na, en moordde met even weinig bedenking als zij. De aanzienlijken zijn met den tijd tot zachtere zeden teruggekeerd; het graauw heeft die woeste gewoonten behouden.
Men heeft gezegd, dat moorden het duëlleren der arme lieden was. De vergelijking is niet volkomen juist. De man, die in een krakeel zijne tegenpartij overhoop steekt, doet dit meestal, wanneer een woord of een gebaar hem in woede brengt; hij treft, eer zijne tegenpartij den tijd heeft zich in verdediging te stellen, en zonder het minste gevaar voor zichzelven. Het is eene gewelddadige verrassing; de kansen zijn niet gelijk; derhalve behoort er weinig moed toe, een moordenaar te zijn (*). Wat hier ook van zij, in
Italië neemt

{==27==} {>>pagina-aanduiding<<}
onmisbaar het gepeupel den moordenaar onder zijne bescherming. Een eerste moord maakt hem tot iemand, die belangstelling inboezemt; een tweede moord geeft hem den naam van een dapper man; een derde verheft hem tot een' held. Baco heeft geschreven: wraak is eene soort van wilde regtsoefening (justice sauvage). - De wraak, die op eenen eersten moord volgt, sleept onvermijdelijk eene reeks van volgende moorden na zich; want de nabestaanden van den vermoorde stellen er eene eer en eenen pligt in, te doen, wat zij als eene daad van regtvaardigheid beschouwen, en den genen te dooden, die een' der hunnen gedood heeft; de regering zou hen te lang laten wachten, en misschien zou zij hen vergeten. Het kort regt van den dolk behaagt hun beter, en hierin hebben zij de volksmeening alweder voor zich.
Eene eeuw geleden telde men te Rome elken dag vijf of zes moorden, en somwijlen heeft, daags na de groote kerkfeesten, het gasthuis der Consolatione tot honderd en vijftig gekwetsten opgenomen, hetgeen de onderstelling wettigt, dat er ten minste een twintigtal dooden gevallen waren. Den avond vóór die feesten werden de zalen van het gasthuis ontledigd, om plaats te maken voor de gekwetsten, welke men 's anderendaags verwachtte; dit was eene vaste gewoonte. In de eerste tijden, nadat Rome door de Franschen bemagtigd was, waren de moorden nog menigvuldiger geworden; het was voor de Romeinen een dubbel genoegen, eenen vijand te dooden, die nog daarenboven een vreemdeling was. Daar echter eindelijk eens honderdtwintig Franschen op eenen enkelen dag verdwenen waren, nam de Generaal miollis zoo strenge maatregelen van policie, dat gedurende de achttien maanden, welke deze eerste inbezithouding duurde, van Februarij 1798 tot Julij 1799,

{==28==} {>>pagina-aanduiding<<}
geene tien moorden begaan werden. Onder de Fransche heerschappij, tot in 1814, zijn moorden steeds zeer zeldzaam geweest; maar toen de Pauselijke regering hersteld was, begonnen zij drukker dan ooit. Vijfentwintig jaren geleden verging er nog geen dag, waarop niet een moord gepleegd werd. Heden ten dage wordt er, dank zij de meerdere waakzaamheid der policie, misschien minder gemoord; maar de volksvooroordeelen blijven daarom dezelfde. Dit komt ongetwijfeld daaruit voort, dat de justitie zelden anders onderzoek doet, dan wanneer een aanzienlijk persoon vermoord, of de moord op den grooten weg gepleegd is; met de messteken, die het kanaille zich onderling toedient, bemoeit zij zich niet.
Onder de menigte dier moordenaars uit toorn of uit wraakzucht, uit temperament of uit ingebeelden pligt, hebben te allen tijde de rooverbenden hunne recruten gevonden. Gedwongen zich te verschuilen en levensonderhoud te zoeken zoo zij best konden, maakte deze soort van lieden er zich weinig gewetensbezwaar van, de handen aan een andermans goed te slaan. De regering plaatste hen buiten de wet, en zij, op hunne beurt, verklaarden oorlog tegen wet en maatschappij. Men doet den Italiaanschen struikroovers eene te groote eer, waneer men hen als eene op den duur onder de wapenen zijnde oppositiepartij beschouwt. In den beginne, na de lange oorlogen der Italiaansche Gemeenebesten tegen elkander, en toen een geregeld dwanggezag zich vestigde, hebben sommige groote opperhoofden zulk eene houding kunnen aannemen, en boven slaafsche onderwerping de onafhankelijkheid en het avontuurlijke leven van den bandiet kunnen verkiezen. De zwakheid van het staatsgezag en de gelegenheid van het land begunstigden zulke ontwerpen uitnemend. In het hart der Apennijnen vonden zij overal door de natuur gevormde sterkten. In onze dagen zijn dezelfde oorden de schuilplaatsen van nieuwe benden geweest; maar de mastrillo, de fra diavolo, de de'cesaris, de barbone, de dieci nove en de gasparone kunnen in geenen deele met de groote aanvoerders van vroegere tijden vergeleken worden. Ook de bestanddeelen, waaruit de benden zich vormen, zijn niet meer dezelfde. Heldenmoed en hartstogten van edelen aard hebben over het algemeen niets te maken met de drijfveren, die hen tegen de maatschappij de wapenen doen opvatten. De hedendaagsche bandieten zijn voortvlugtige moordenaars, ont-
{==29==} {>>pagina-aanduiding<<}
snapte galeiboeven, of doodarme lieden, de slagtoffers hunner eigene luiheid en hartstogten; in één woord, zij zijn het schuim en
uitvaagsel der dorpen en landsteden van Midden-Italië, bij hetwelk zich eenige veehoeders voegen, door eenzaamheid en eene woeste levenswijs verhard en verbasterd. De daden dier edele strijders zijn hunner waardig! Enkele hoofden, het is waar, hebben moed getoond; maar derzelver benden gaven eer bewijzen van behendigheid en van volharding, dan van onversaagdheid; zij omsluiten opene vlekken, zonder daarin te durven doordringen, speculeren op de bangheid, en tasten meestal slechts vrouwen of eenzame reizigers aan. Dertig karabiniersmonteringen zijn altijd toereikend geweest, om de talrijkste rooverbenden uiteen te drijven of ten minste op de vlugt te jagen.
Die toegeeflijkheid, welke de gemeene man in Italië voor het moorden gevoelt, schijnt door de regering gedeeld te worden, die even gemakkelijk vergeeft, als de moordenaar moordt. Gelukt het dezen, de bloedverwanten van zijn slagtoffer te bevredigen, en betaalt hij dan eenige scudi boete aan de policie, dan kan hij vrijelijk weder te voorschijn komen, zonder dat hij gevaar loopt in hechtenis genomen te worden, en het duurt niet lang, of hij heeft zijne formele gratie. Onder het gouvernement der kerk is dit een natuurlijk gevolg van de leer der absolutie. Wat God vergeven heeft, behoort de mensch dat nog te straffen? Een moordenaar nu verzuimt nooit te biechten: de priester zegt hem wel, dat hij eene zware zonde gedaan heeft; maar, daar de schuldige berouw betuigt, kan de geestelijke hem de absolutie niet weigeren. Een moordenaar, die absolutie heeft, treedt, naar het begrip des volks, in de klasse der geamnestieerden; de regering, die hem nu nog vervolgde, zou aan hetzelve dwingelandisch en onverzoenlijk toeschijnen.
Overdrijving en verkeerde uitlegging van sommige punten der kerkleer kunnen dus als eene der oorzaken van het voortduren der rooverijen, ik zal meer zeggen, als eene ware aanmoediging tot moord beschouwd worden. Het bij de lagere standen kwalijkbegrepen Catholicismus heeft de zedelijkheid bedorven, door zich tot den al te gemakkelijken waarborg der Goddelijke barmhartigheid te maken. De Italiaan heeft in de biecht slechts een eenig ding gezien, de vrijspraak, die op de erkentenis volgt, en de vergiffenis, die het berouw verzelt; hij heeft begrepen, dat eene enkele

{==30==} {>>pagina-aanduiding<<}
akte van boetvaardigheid toereikend was, om kwijtschelding voor de gedrogtelijkste gruweldaden te erlangen. Zeker van vergiffenis, is hij dus misdadig geweest zonder wroeging, en zichzelven belovende berouw te zullen hebben, heeft hij gemoord.
Die bijgeloovige begrippen hebben de zonderlingste gevolgen gehad. Dus b.v. is de doodstraf van groote misdadigers, bestemd, om, door den afschrik, dien zij verwekken moet, de misdaad te voorkomen, integendeel eene aansporing tot misdaad geworden. In Italië sterft een misdadiger steeds als berouwhebbend zondaar. De moordenaar, alvorens het schavot te betreden, biecht, communiceert in het openbaar, en, demoedig het crucifix kussende, biedt hij zijn hoofd aan den beul. ‘Het was een groote zondaar, maar hij is gestorven als een heilig!’ roept de priester op het oogenblik, dat de scherpregter zijn ambt verrigt heeft. Zietdaar dus den struikroover van zoo even in een' martelaar verkeerd; men betwist elkander de lappen zijner kleederen als heilige overblijfsels; de regt godsdienstige toekijkers benijden zelfs zijn lot, en het is niet zonder voorbeeld, dat ellendige dweepers eenen moord begaan hebben, om op die wijs de eeuwige gelukzaligheid deelachtig te worden. Drijft al de groote hoop den Godsdienstijver zoo verre niet, zoo zal een goed gedeelte dergenen, waaruit hij bestaat, met meer gerustheid misdadig worden, zich voorbehoudende, op hunne beurt, als goede Christenen te sterven. Eens de misdaad begaan hebbende, pogen zij slechts aan de menschelijke geregtigheid te ontkomen, het beste vertrouwen stellende in die van God, en zij worden struikroovers, in afwachting dat zij heiligen worden zullen.
Aan soortgelijke oorzaken is het, dat men die mengeling van bijgeloof en van wreedheid moet toeschrijven, welke een eigenaardig kenmerk van den Italiaanschen struikroover is. - ‘Het is bijna gewis,’ zeggen zij, ‘dat wij eenen geweldigen dood zullen sterven; maar is eenmaal het gevaar daar, zoo hebben wij dit om ons te verdedigen (en zij wijzen op hun schietgeweer) en dit om ons troost te geven in ons sterven (en zij kussen het beeld der Moedermaagd).’ - Behalve dit beeld dragen de roovers ook nog, bij wijs van scapulier, het heilige kruis en deszelfs legenden op de borst; dit is voor hen een teeken van zondenvergeving, en, daar de Zaligmaker aan den eenen der nevens hem gekruiste moordenaars vergiffenis

{==31==} {>>pagina-aanduiding<<}
geschonken heeft, beschouwen zij dezen bijna als hunnen beschermheilig. Begeert men er een bewijs van, zoo hoore men slechts de vergelijking, welke zij tusschen hen en den Heiland durven maken: dit is eene der volksoverleveringen, die aan de struikroovers aller landen gemeen zijn: ‘De Heere jezus had in deze wereld veel te lijden, en ook wij moeten daarin veel ondergaan. Hij was voortvlugtig, wij zijn het ook; hij trok rond, verzeld door zijne jongeren, wij trekken in gezelschap onzer kameraden; hij ging barrevoets, ons schoeisel is niet veel beter; hij had slechts een onderen een bovenkleed, wij hebben niets anders dan ons wambuis en onzen mantel; hij leed honger en dorst, wij kunnen hetzelfde van ons zeggen; hij vastte veertig dagen lang in de woestijn, wij doen het alle dagen in wildernissen, die niet veel beter zijn; hij werd door den Duivel verzocht, die hem op eenen hoogen berg voerde, de Booze verzoekt ons ieder uur van den dag, en voert ons op de bergen, om er de voorbijgangers te beloeren; hij werd door de wereld gehaat en verstoeten, ook ons verstoot en haat de wereld; de Joden legden hem lagen, om hem te vangen, ons belagen de sbirren; judas verkocht zijnen meester, onder ons is er menigeen, die zijne broeders verkoopen zal; hij werd gevangen, ons zal men vangen; hij werd voor annas en cajaphas gevoerd, ons zal men voor den barighel (*) en den regter voeren; hem sloeg men met roeden, ons zal men stokslagen geven; men hing hem op tusschen twee moordenaars, eens zullen wij in dergelijk gezelschap hangen; hij daalde ter helle, en wij zullen er ook eens komen; geve de Hemel, dat wij, in plaats van er in eeuwigheid bij de Duivelen te wonen, even als hij eenmaal mogen ten hemel stijgen, om er neder te zitten bij den Vader en den Heiligen
Geest!’ (†)
Wat nu gedaan, om zoodanige vooroordeelen uit te roeijen en verandering te brengen in zulk eenen gang van denkbeelden? Men heeft hiertoe vele, deels gewone, deels heroïsche geneesmiddelen voorgeslagen. Onder het getal der gewone middelen moet men in de eerste plaats opvoeding en onderwijs tellen, die wel geene roovers verbeteren, maar

{==32==} {>>pagina-aanduiding<<}
die beletten, dat anderen het worden. Ongelukkiglijk zijn deze middelen, die slechts op tijd werken, naar den smaak der bestuurders noch der bestuurden. De heroïsche middelen zijn weinig in getal: de doodstraf, binnenskamers uitgeoefend, voor elken met opzet gepleegden moord; de doodstraf, met weigering van absolutie, voor elken roover en moordenaar van beroep, - ziedaar die, welke men als de krachtdadigste beschouwd heeft. Het laatste dier middelen van bedwang is verworpen geworden als afschuwelijk en strijdig met de leer, welke verbiedt den boetvaardigen zondaar absolutie te weigeren. Wat over het geheel de doodstraf betreft, de Romeinsche regering, die zich evenwel op hare philantropie niet veel mag laten voorstaan, past die straf slechts zelden en als 't ware met weêrzin toe; de publieke meening moet er haar als toe noodzaken, en die publieke meening verschilt zelden van de meening des volks, hetwelk nooit eenen moordenaar ziet ophangen of dollen (macellare), zonder een gevoel van afgrijzen tegen den regter en van deernis met den lijder te doen blijken.
Zonderling voorwaar! De Romeinsche regering, die eene soort van mededoogen voor moordenaars toont, en als van gelijke tot gelijke met de bandieten onderhandelt, daar zij eenen Minister afzendt, om, in diplomatieken vorm, met hen te confereren, aarzelt weder op eenen anderen tijd niet, eene stad te doen slechten. Dit steden-slechten is nogtans iets zeer onstaatkundigs. In plaats van een groot brandpunt, dat men gemakkelijk zou kunnen gadeslaan, doet men er eene menigte kleine ontstaan, die de strekking hebben om grooter te worden; men smoort de besmetting niet, men verspreidt ze.
Ziehier nog eene andere inconsequentie der Pauselijke regering: zij verbiedt allerstrengst de werken van voltaire, montesquieu en zelfs van de châteaubriant, en laat toe, dat er in het gebergte eene menigte blaauwboekjes rondgevent worden, alle, in rijm of onrijm, de lotgevallen van vermaarde roovers verhalende. De jonge lieden verslinden die boekskens, welker helden zij tot voorbeeld nemen. En wie zijn die helden? Het is een giuseppe mastrilli, die begint met zijnen medevrijer om hals te brengen, daarna struikroover wordt, eene Prinses redt, vergiffenis erlangt en op zijn bed sterft. Het is een pietro mancino, die op zekeren dag een half millioen in goud bemagtigt, in Dalmatië

{==33==} {>>pagina-aanduiding<<}
als een Prins gaat leven, vervolgens, even gelijk mastrilli, aan eene ziekte sterft, en, met den Priester nevens hem, zijne ziel Gode aanbeveelt. Rese l'anima a Dio col sacerdote. Het is een gobertineo, die negenhonderd vierenzestig volwassenen benevens zes kinderen om het leven brengt, en stervende nog zijn leedwezen betuigt, dat hij er geen duizend heeft kunnen dooden, gelijk hij er de gelofte van gedaan had. Het is een oronzo albegna, die vader en moeder vermoordt, zijne twee broeders verworgt en zijn in de wieg liggend zusje het hoofd afsnijdt; deze ten minste sterft op het schavot. Het leven dier helden, b.v. dat van stefano spadolini, de bartolomeo's, angelo del duca, veneranda porta en stefano fantini, is in verzen en niet zelden in zuiver Toskaansch geschreven. Tallooze andere kleine boekjes, die in overvloed onder het volk verspreid worden, vertellen in proza, maar met even veel belangstelling, de lotgevallen van latere roovers, die somwijlen zelfs persoonlijk bij derzelver lezers bekend geweest zijn, de maïno, perella, rondino, francatripa, calabrese, barbone, corampono, tra diavolo, mezza pinta en vele anderen, allen meer of min befaamde struikroovers, die meestal ook op eene stichtelijke wijs gestorven zijn, het kruis kussende en met den priester aan hunne zijde.
Vol van zulk eene lectuur, zijn de jonge bergbewoners natuurlijkerwijs de bewonderaars en aanhangers der roovers, alvorens zelven roovers te worden. Zij treden in verstandhouding met hen, verschaffen hun schuilplaatsen, hooren uit hunnen eigen' mond het verhaal hunner bedrijven, verhitten zich daardoor meer en meer den geest, en bij de eerst voorkomende gelegenheid gebruiken zij hun mes en vlugten in het gebergte, waar zij zeker zijn vrienden te zullen ontmoeten. Die met meer verstand begaafde en boven den stand hunner plundergezellen verhevene lieden zijn menigmaal tot rooverkapiteins of ten minste tot onderbevelhebbers eener bende opgestegen. Bij deze toegenegenheid der bevolking, het gevolg eener verkeerde opvoeding, voegde zich de slapheid en besluiteloosheid der Pauselijke regering, de onbehendigheid en domheid van derzelver beambten, zoodat alles scheen zaam te werken om het kwaad te doen voortduren. Men behandelde als verdoolde schapen, welke men tot de kudde terug moest brengen, booswichten, wier handen dropen van bloed; men trad in mondgesprek, men handelde

{==34==} {>>pagina-aanduiding<<}
door ambassadeurs met bandieten, die zich buiten het regt der volken gesteld hadden; men nam hunne wapenschorsingen aan; een Kardinaal, Minister van Staat, verleende hun vrijgeleide, hield zamenkomsten met hen, en beraadslaagde met hen, even alsof zij vijandelijke veldheeren waren, over de bedingen van den vrede. Eindelijk, men deed meer nog; men schonk aan bandieten, die zich nog niet onderworpen hadden, amnestie; men gaf hun, die de wapenen nederlegden, voordeelige ambten, en men behandelde als de getrouwste onderdanen openbaar bekende moordenaars, welken, in plaats van vergiffenis, de onverbiddelijke arm der geregtigheid had behooren te treffen. - ‘Wij zijn geene vestingen, welke men met geschut kan platschieten; maar, even als roofvogels, zwieren en loeren wij, onbereikbaar, rondom de hoogste rotsen,’ zeiden de roevers tegen de afgezondenen van den Paus. Deze bragten die woorden over, en bij wijs van verontschuldiging der voordeelen, welke zij hun toestonden, zeiden zij dat, om zulk gevogelte meester te worden, het beter was kleefstof te gebruiken, dat hen vasthield, dan buskruid, dat hen schuw maakte. Maar, wat gebeurde er meestal, na onderwerpingen van dezen aard? Die zelfde lieden, die zich soms alleen daarom met onderhandelen hadden ingelaten, wijl zij in de engte gedreven waren, verbraken het verdrag, en traden verschrikkelijker dan ooit te voren ten tooneele. - Rienzi, sixtus de V en de Franschen bezigden, om de rooverbenden uit te roeijen, geene andere dan maatregelen van strengheid; en rienzi, sixtus de V en de Franschen slaagden althans voor eenen tijd. Eindelijk, indien al van 1820 tot 1827 de voornaamste benden vernietigd geworden zijn, zoo is die gelukkige uitkomst minder toe te schrijven geweest aan de vergiffenis, welke men hun, die zich onderwierpen, schonk, dan wel aan twee of drie voorbeelden van allergestrengste beteugeling.

(Het vervolg hierna.)


De oudhedenzoekers.

Steeds herdenk ik met genoegen den avond, toen wij, na eenen warmen dag, op onze voetreis, in het bekoorlijk Beek aankwamen. Dubbel welkom was ons, vermoeiden, de be-
{==35==} {>>pagina-aanduiding<<}
ker, gevuld met Rijnwijn, die ons zoo gulhartig werd aangeboden, en waarbij wij ons den braven claudius dankbaar herinnerden:

‘Gesegnet sey der Rhein! 
Da wachsen sie am Ufer hin, und geben 
Uns diesen Labewein.’ 


Wij gevoelden ons verkwikt, en dachten niet meer om de vermoeijenissen van den dag. Aangenaam klonk ons tevens het gelui van eenige, molodieus zamenstemmende, klokken tegen, die den aanstaanden rustdag aankondigden. Zij deden wijd en zijd hooren, dat de avond der ruste (der Feyerabend door de Duitschers genoemd) gekomen was en dat de arbeid kon gerekend geworden afgedaan te zijn; het uur der rust was daar.
Ook voor ons zoude de volgende dag een rustdag wezen. Wij zouden eenen vriend het woord des levens hooren verkondigen. Om onze krachten te herstellen, begaven wij ons spoedig ter ruste, en de wandeling van den dag werkte op ons zoo weldadig, dat wij ongestoord sliepen, tot dat het herhaald klokkengelui ons in den vroegen morgen op eene aangename wijze deed ontwaken. Eerlang mengde zich daaronder het geluid der klok, die ook ons naar den tempel opriep. Liefelijke klokken, moogt gij nog lang de geloovigen tot derzelver verpligting aansporen,

‘Und rühren vieler Menschen Ohr, 
‘Und wird mit dem Betrübter klagen, 
‘Und stimmen zur der Andacht Chor! 


Hoe vaak herinner ik mij uwer nog, wanneer de wanklank eener zoogenoemde poortklok de lucht, door haren schellen klank, op eene het trommelvlies krenkende wijze, in beweging brengt! Terwijl ik u toewensch, dat gij nog lang tegen elk dreigend gevaar moogt bewaard blijven, zoude ik er niet tegen hebben, wanneer die andere klok wedervoer, hetgeen jaren geleden aan de klokken te Logchem door jaromir berokkend werd. Wij zouden alleen den Boozen beleefdelijk verzoeken, ons de klepels niet naar het hoofd te werpen, gelijk men zegt dat hij uit kwaadheid aan jaromir gedaan heeft. (*)

{==36==} {>>pagina-aanduiding<<}

Nadat wij een treffend woord van welbespraakte lippen, uit en met een warm hart, gehoord hadden, besteedden wij het overige van den dag met de fraaije omstreken te bezoeken. Die streken zijn thans te zeer bekend, om aan de reeds voorhanden beschrijvingen nog eene te willen toevoegen. Wat den indruk betreft, dien zij op ons gemaakt hebben,

Id populus curat scilicet! 


Liever derhalve iets over hetgeen, waarmede wij ons den volgenden dag bezig hielden. Alvorens daartoe echter over te gaan, een enkel woord over ons reisgezelschap. Ik zal tevens een kort verhaal voorafzenden ter verontschuldiging van het menschelijke, dat een en andere onzer togt- en reisgenooten mogen aan den dag gelegd hebben.
Wij waren met ons vieren; onder dezen een jong Heelmeester en een Oudheidzoeker, ook nog van jeugdigen leeftijd; stand en leeftijd van de twee overigen is van minder belang. Van de betrekking der beide eersten kon niet gezwegen worden, daar zij, ondanks zichzelven, het incognito toch niet zouden kunnen bewaren.
Wat nu het verhaal betreft, ik zou den weetgierigen kunnen verwijzen naar The Life and Opinions of Tristram Shandy. Dewijl welligt ieder lezer de vertaling van dit vernuftige boek niet bezit, of het Engelsch niet verstaat, en het geheele werk onder de verouderden behoort, zoo zal ik de vrijheid nemen, een der in hetzelve geschilderde tooneelen in deszelfs geheel mede te deelen.
‘God zegene uwe Hoogedelheid!’ riep trim, drie stappen voorwaarts tredende, toen hij dit zeide; ‘denkt een man om zijn' doopnaam, als hij naar den slag gaat?’
‘Of als hij in de loopgraven staat, trim?’ riep mijn oom tobias, stout kijkende.
‘Of als hij op de bres inbreekt?’ zeide trim, tusschen twee stoelen indringende.
‘Of als hij de liniën forceert?’ riep mijn oom, opstaande, en zijne kruk als een piek vellende.
‘Of als hij voor het front van een peloton staat?’ zeide trim, zijn stok als een snaphaan presenterende.
‘Of als hij de glacis opmarcheert?’ riep mijn oom tobias, vurig kijkende en zijn' voet boven op den stoel zettende.
‘Mijn vader was van zijne wandeling naar den vijver te-
{==37==} {>>pagina-aanduiding<<}
ruggekeerd, en opende de kamerdeur in het hevigste van de attaque, juist toen mijn oom tobias de glacis opmarcheerde, - trim herstelde zijn geweer - nimmer werd mijn oom in zijn geheele leven op eene zoo desperate wijze, op zijn stokpaardje rijdende, betrapt.
Ach! oom tobias, indien niet eene zaak van meer gewigt al de welsprekendheid van mijn' vader had tot zich getrokken, wat zoudt gij dan en tevens uw stokpaardje uitgejouwd zijn geweest!’
Zoo verre het verhaal omtrent oom tobias; en wat de toepassing betreft, moge ik dit er nog bijvoegen: Zoo zet ik zelf, onder ons gezegd, mij wel eens op een stokpaardje, en ga, zonder mij te bekreunen, wie mij ziet, nu en dan daarop uitrijden, om een luchtje te scheppen, en het zal spoedig blijken, dat der stokpaardjes vele zijn, en er onder ons gezelschap waren, die er ook op nahielden. Mogt iemand, niet zoo bezet als wijlen de Heer shandy, daarbij lust tot uitjouwen gevoelen, dit genoegen zij hem gegund, mits hij zich wachte, niet zelf terstond op zijn stokpaardje uit rijden te gaan.
Zoo als het den dag te voren was afgesproken, togen wij reeds vroeg er op uit, en bereikten spoedig eene fraaije lustplaats, waar alles van ontwikkeling ten leven tot ons scheen te spreken. De voorkomendheid van den eigenaar deed ons eenen gereeden toegang verwerven, en wij hadden aldra gelegenheid, de bedrijvige weelde te bewonderen, die tevens den behoeftigen daglooner werk en daarmede brood verschaft. Zeventig menschenhanden waren hier dagelijks werkzaam, zoo wel tot nut als tot vermaak, en verdienden op eene eerlijke wijze brood en nooddruft voor zich en de hunnen. Wij wandelden geruimen tijd te midden van den schoonen natuurlijken aanleg, door de kunst hier en daar geholpen, en merkten ook met belangstelling de pogingen der laatste op. Zoo naderden wij eindelijk ook eenen ouden toren of grot, die achter geboomte als verscholen stond. Wij werden beleefdelijk verzocht, ook hier binnen te treden, en kwamen in een' donkeren en lagen gang, zoodat wij eenige oogenblikken gebukt en als in het onzekere voortgingen. Eene kille lucht, als uit een grafgewelf, woei ons tegen. Het duurde echter niet lang, of wij stonden in een klein vertrek, in hetwelk de lichtstralen van boven vielen, door welker flaauwe verlichting wij vooreerst niets konden onderkennen.

{==38==} {>>pagina-aanduiding<<}
Het duurde eenigen tijd, eer wij aan het licht zoo verre gewoon werden, om behoorlijk voorwerpen te kunnen onderscheiden. Wij bemerkten toen, dat ons voorgevoel ons niet misleid had; wij stonden voor een aantal, mag ik zoo zeggen, attributen des doods. Een nog al aanmerkelijk getal urnen, wie weet hoe vele eeuwen in den grond bedolven geweest, stonden in een' halven cirkel voor ons gerangschikt. Ook hier had de dood alle onderscheid van rang en stand nog niet uitgewischt. Ook de Romeinen hadden derzelver escutcheon'd world (met wapenschilden behangen wereld.) Eene enkele fraaije urne stond te midden van vele gewone, alsof zij wilde zeggen: De asch, die ik bevat, is edeler, dan die van mijne geburen! Dit is zeker, de stof der urne zelve scheen beter; althans de kunst had meer aan haar te koste gelegd. Dit kan echter geene bevreemding wekken bij hen, die, hoewel in den Christelijken tempel opzingende:

't Stof, door eeuwen zaamgelezen, 
Houdt hetzelfde graf bewaard, 


bedenken, dat onder hunne voeten dat stof in versierde en onversierde, gladde en ongeschaafde kisten, gesloten door gepolijste schroeven en eenvoudige taaije spijkers, en gedekt door gebeeldhouwde en ruwe zerken, in vakken verdeeld, rust. Het is al wel, wanneer men het niet zoo verre drijft, van den kalen schedel, die vroeger te midden van een aantal wapenschilden boven het graf geplaatst was, om aan den dood te doen gedenken, met lauweren te kroonen. Een doodshoofd, een memento mori, met lauwerbladeren omgeven!
Ik mag echter al aanstonds niet onopgemerkt laten, dat, ofschoon alles, wat hier bewaard werd, tot een vroeger geslacht behoorde, al de voorwerpen evenwel niet tot het doodenrijk betrekking hadden. Doch hierover straks nader.
Onze jonge Heelmeester, die, in zijne onnoozelheid omtrent oudheden, deze urnen misschien voor musschenpotten had aangezien, scheen niet weinig verwonderd, toen hij derzelver eigenlijk doel vernam; dat zij de verbrande overblijfsels van oude Romeinen bevatteden, en dat in de asch hier en daar wel een niet geheel verbrand beenstukje zou gevonden worden. ‘Zoude het ook geoorloofd wezen,’ begon hij met die schroomvallige zedigheid, welke den jongeling zoo

{==39==} {>>pagina-aanduiding<<}
wèl staat, ‘den inhoud van eene dezer potten te onderzoeken.’ - ‘Wanneer u dit eenig genoegen kan doen, of dat gij zoudt meenen voor de kunst er eenige winst mede te kunnen doen, onderzoek den inhoud vrij en onverlet,’ antwoordde de beleefde eigenaar. Geheel in ijver ontstoken, begon onze jonge vriend dadelijk den inhoud van de eerste de beste der urnen te ledigen. Oom toby kon met geene grootere verrukking de tabakspijpen uit de handen van korporaal trim aannemen, dan de jonge meester elk overgebleven pijpbeentje van wie weet welken Romein voorzigtig uit de urne nam. Wij bewonderden 's mans schranderheid, die van beenderen, van welke bijna niets vormelijks meer over was, nogtans den vroegeren vorm scheen te herkennen en daarvan eene beschrijving trachtte te geven.
‘Het is jammer,’ fluisterde mij de oudste van ons gezelschap in, die tot den geleerden stand eenige betrekking heeft, ‘dat Mr. J. Latijn noch Grieksch in den grond verstaat; hij zoude het anders ver kunnen brengen.’ - ‘Is het dan nu nog een vereischte, dat men Latijn en Grieksch versta, om een goed Geneeskundige te worden? Ik dacht: il-y-a depuis ce temps un siècle et davantage.’ - ‘Ja,’ hervatte hij, ‘met wat Fransch en veel buigzaamheid kan men tegenwoordig ook nog al ver komen.’
Maar, terwijl onze Esculaap bezig was uit eenige overblijfsels van wervelen eene ruggegraat te construeren, had onze Antiquarius een zwaar ijzeren gebit voor een paard en tevens eene spoor van niet gewone grootte opgevat en woog deze op de hand, terwijl hij zich overluid aan bespiegelingen overgaf over den mond en het gebit van een hedendaagsch paard en het strijdros der Romeinen; over de puntige hak aan de uitgeplooide laars van eenen hedendaagschen fashionable en den breeden hiel van eenen Romeinschen ruiter. ‘Het verwondert mij niet,’ zeide hij, ‘dat julius cesar in den Afrikaanschen oorlog met zulke hulpmiddelen zijne paarden den schrik voor de olifanten wist af te leeren. Met ruiters, als waarvan deze spoor misschien afkomstig is, kon de bevelhebber der ruiterij q. arrius varus ten uitvoer brengen hetgeen door julius cesar beschreven is, de bello Gallico (Lib. VIII. C. 27, 28, 29.’)
Door eene koppeling van denkbeelden werd J. tot eene beschouwing van den schedel, maar van eenen geheel anderen aard, gebragt. ‘Een geraamte uit deze potten bijeen te

{==40==} {>>pagina-aanduiding<<}
brengen, zoude waarschijnlijk vergeefsche arbeid wezen. Ik zou zelf,’ dus ging hij voort, ‘vreezen geen' volledigen schedel te kunnen vormen; ofschoon ik met genoegen uit dit slaapbeen meen te kunnen opmaken, dat ook bij de Romeinen het gehoorwerktuig in het zoogenoemd rotsachtig gedeelte gevonden werd, als bij ons. Maar nu door onzen vriend een paardengebit gevonden is, en ik van den mond van een paard als van zelf op dien van een mensch gebragt worde, wenschtte ik gaarne iets omtrent de kaauwwerktuigen der Romeinen te weten. Dit zoude een onderwerp kunnen worden voor eene geneeskundig-oudheidkundige verhandeling over den mogelijken achteruitgang zoowel der dieren als der menschen.’
Het paardenbit maakte ook de zucht naar overblijfsels van een menschengebit bij den kunstoefenaar zoo wakker, dat hij met geestdrift de mouwen van zijnen rok opsloeg, of hij den een' of anderen Romein eene proef zoude geven van de reuzenschreden der kunst van den tegenwoordigen tijd ook in het behendig kiezentrekken en zonder pijn; maar metderdaad was het om met te meer gemak onder doodenasch te kunnen wroeten; en het duurde ook niet lang, of de meester stak tusschen zijne beide voorste vingers eene kies omhoog, alsof hij met het gelukkigste gevolg de kunstbewerking verrigt had. De kies scheen echter de vuurproef, niet zonder schade te lijden, doorgestaan te hebben; zij scheen ingekrompen en had eenen wortel verloren. Beide de Heeren dachten nu te meer een vernieuwd bewijs voor den teruggang der menschelijke bewerktuiging gevonden te hebben, want de ingekrompen kies had toch nog eene behoorlijke grootte.
Daar wij bezorgd werden, te veel van de heuschheid van onzen gastheer te vergen, herinnerden wij de Heeren, dat het tijd was onzen weg te vervolgen. De Antiquarius had ook spoor en gebit reeds nedergelegd; maar de Arts scheen van de Romeinsche kies niet te kunnen scheiden. Het was mij, of ik den Engel apollion, in vondel's Lucifer, hoorde zeggen:

‘Ick scheide, doch met pijn.’ 


Wie weet, of de Arts niet gaarne deze kies tegen eene der zijne ingeruild had; althans hij had gewis er een twaalftal uit zijne verzameling voor over gehad. Zijne groote bezorgdheid voor de bewaring van dezelve mogten wij daaruit opmaken,

{==41==} {>>pagina-aanduiding<<}
dat hij haar niet wederom in de asch weglag, dan na haar zeer netjes in een stukje Chineesch vloeipapier gewikkeld te hebben. Zoo kwam deze kies, over welke nooit eenige thee heengegaan was, na de vuurproef doorgestaan te hebben, nog met een Chineesch voortbrengsel in aanraking!
Wij namen nu afscheid van deze overblijfsels van een volk, zoo berucht in de geschiedenis, van welks vroeger aanwezen nog menig gedenkstuk is overgebleven; terwijl van hen, die zich deze graven bereid hebben, niets meer overig is dan een weinig asch of stof. Daar het nog vroeg in den morgen was, besloten wij, onze wandeling nog eenigen tijd voort te zetten; en eerlang stonden wij voor een huis, hetwelk zich reeds aanmerkelijk boven den grond begon te verheffen. Op eenigen afstand zagen wij een' hoop steenen, geenszins van nieuwen oorsprong, liggen, die onze aandacht bijzonder tot zich trok, als zijnde ook geen gewone steen; het was duifsteen. Gevonden toen men de grondslagen voor het huis begon te delven, in groote hoeveelheid opgegraven en later ten deele reeds vermalen, moest deze dienen, om de grondvesten van dit nieuwe huis daardoor hechter zaam te voegen, dan men dit van ons tegenwoordig cement verwachten kan, al werd dit ook van een octrooi hij uitsluiting voorzien. Te midden van deze steenen, verhaald een daarbij staand werkman, toen zij ontdekt werden, lagen, eenige geraamten, maar toen de lucht er bij kwam en de spade er toevallig tegen stiet, vervielen zij tot stof. Hier zag men dus de letterlijke verwezenlijking, dacht ik bij mijzelven, van het slot des gebeds, hetwelk bij de plegtige dienst der begrafenissen in Engeland in gebruik is: ‘Wij bevelen dit ligchaam aan den grond, aarde tot aarde, assche tot assche en stof tot stof!’
Terwijl ik naar eene legioenscherf omkeek, staarde onze Heelmeester naar de plaats, waar men hem gezegd had, dat de geraamten gelegen hadden, en hij tuurde zoo scherp, of hij uit het stof kiezen wilde doen opkomen, waarin hij echter niet zoo gelukkig slaagde als weleer kadmus, die uit gezaaide drakenkiezen gewapende mannen zag opkomen. Al zoekende naar de eene of andere scherf, naderde ik den Antiquarius, dien ik op eenigen afstand reeds bezig bespeurd had, zonder te kunnen onderscheiden, wat hij deed. Ik ben wat bijziende uitgevallen, en, mijn' bril te voorschijn halende, zag ik hem druk bezig met iets te bekijken, of als aan iets te ruiken, hetwelk, in een klein papiertje bevat,

{==42==} {>>pagina-aanduiding<<}
mij toescheen al heel precieus te moeten zijn. Daar ik nu eenige dagen te voren veel gehoord had van de Homöopathische kuren, en mij ook een' toestel had laten vertoonen, waarin de middelen gevonden worden, waarvan de meester in deze kunst en zijne volgelingen zich bedienen, dacht ik, dat de Antiquarius, en amateur, zich zulk een kistje had aangeschaft en reeds met de eene of andere proef bezig was. Toen ik deze geheimzinnige kistjes zag, en van tincturen hoorde, die, tot 1,000,000,000,000 verdund, nog van eene verbaasde werking zijn, en van één atome Psora, die den mensch met nog meer builen overladen kan, dan zelfs onder de Egyptische landplagen mogelijk was, toen zoude ik mij wel gewacht hebben, met een' boerschen Groninger Geneesheer, zulk een' gewigtigen en gevaarlijken toestel eene lapdoos te noemen; ofschoon ik mij met den Duitschen Apotheker, van welken men, dien ontbieden kan, nog niet ten volle kan vereenigen, en dien voor ein wahres Schatz-Kästlein houden, omdat men zegt, dat sommige der middelen tevens de kracht bezitten, in zeer korten tijd iemand te overdekken met de kleine produkten, waarin het stof eens in Egypte veranderd werd! Terwijl ik den Antiquarius met eenige bezorgdheid naderde, ontwaarde ik inderdaad, hoe hij een klein zwart voorwerp, naar het aanzien op 5/10 van eene korrel gewigt te schatten, op een zeer zindelijk stukje wit papier hield. Eer ik hem iets omtrent zijne gezondheid en het vermoedelijk geneesmiddel kon vragen, zeide hij tot ons (de overige reisgenooten waren er nu mede bijgekomen); ‘Ziet hier een klein, maar eerwaardig overblijfsel uit den vroegeren tijd! Gij hebt met stil ontzag dat geweldige bit, hetwelk een Romein vol van moed zijn paard vol van kracht in den mond wist te leggen en het daarmede te bedwingen, gezien, en wij hebben het op onze zwakke
handen gewogen; toen is er een klein stukje afgebrokkeld; aan aller oog ontsnapt, zoude het in den grond getrapt en voor altijd verloren geweest zijn, had ik er geen acht op geslagen, had ik het niet met een valkenoog nog op den grond gevolgd.’
‘Had ik slechts éénen tak van de drie, die nog aan de kies zaten, tot eene gedachtenis mogen medenemen!’ verzuchtte onze Esculaap, die zoo werkzaam was geweest en niets had kunnen opdoen, terwijl zijnen vriend, zonder veel moeite, zulk een kostbare schat was ten deel gevallen.
‘Waartoe ons met deze nietige overblijfsels belast?’ zeide

{==43==} {>>pagina-aanduiding<<}
de oudste van ons gezelschap, wiens haar door den tijd al zoo wat vergrijsd was. ‘Zij zijn treurige gedenkteekens der vergankelijkheid, die hier alles overheerscht. Wat is er van hen geworden, die eens deze steenen verzameld en verbouwd hebben? Wat is er van allen nog over? Zij zijn stof geworden; zij zijn verdwenen, als het laatste overblijfsel, hetwelk te midden dezer steenen lag; de togt van den wind heeft dat stof in allerlei rigting doen verstuiven.’
‘Zacht wat,’ zeide onze jonge Doctor; ‘zoo wordt alles in ééns weggeredeneerd.’
‘Dat zij verre! of ik zoude schijnen tot die uwer kunstgenooten te behooren,’ hervatte onze oude, van welke ‘men zegt, dat zij tot in de hersens toe niets meer zien dan werktuigelijke werking en beweging, voor welke denken en herkaauwen nagenoeg verrigtingen van eene en dezelfde beteekenis zijn. Volgens eene wijze beschikking van den Schepper, vervalt alles, wat hier op aarde aan zijne bestemming voldaan heeft. Maar in dat schijnbaar te niet gaan is geene wezenlijke vernietiging besloten. Daarvan strekt gindsche heuvel ten bewijze. Eerst een klomp zand, zoo als hij nu nog in zijn ingewand bevat, is hij sedert eeuwen door eene vruchtbare aarde omkorst. Die aarde is steeds toegenomen en groeit nog aan, en wel uit hare eigene middelen. In den herfst sterft telkens een gedeelte van het gewas, hetwelk die aarde in de lente deed voortspruiten. Uit die schijnbare vernietiging vormt zich een verwarmend en herstellend dekkleed, waaruit met elke terugkeerende lente zich een nieuw gewas verheffen zal. En zoo is er geen dood, of liever geene vernietiging in de Natuur; alles is slechts verwisseling van vorm. De mensch wordt met zijnen dood evenmin vernietigd; zelfs zijn stof, wanneer zijn ligchaam gestorven is, blijft voortduren. Dat stof, werwaarts ook gestoven, blijft voortduren in de hand des Almagtigen. En waarvan zoo vele zorg voor de bewaring van het stoffelijke blijkt, daar zou de geest veronachtzaamd zijn?... Hoop der onsterfelijkheid! gedachte des herlevens! gedachte eens eeuwigen zijns! hoop des wederziens! zoo sprak onze vriend gisteren tot ons: zalig hij, die in dit geloof met de hoop der onsterfelijkheid ontslaapt!’

{==44==} {>>pagina-aanduiding<<}

‘Amen!’ zeide een van ons, en begon met zijne fraaije stem te zingen:

‘Die hoop moet al ons leed verzachten.’ 


Wij vielen allen in, en vervolgden niet zonder aandoening:

‘Komt, reisgenooten! 't hoofd omhoog! 
Voor hen, die 't heil des Heeren wachten, 
Zijn bergen vlak en zeeën droog. 
O zaligheid, niet af te meten! 
O vreugd, die alle smart verbant! 
Daar is de vreemdlingschap vergeten; 
En wij, wij zijn in 't Vaderland.’ 




De gang te middernacht naar het kerkhof.


Verhaal.

In de vrolijke, welverwarmende kamer in de herberg het gouden Hert te Neisze, in Silezië, zaten, op eenen kouden winteravond, verscheiden vrienden en geburen aan de groote, met vele figuren besneden, ronde tafel, in vriendelijk en onderhoudend gesprek over hun beroep of huiselijke aangelegenheden bijeen; terwijl de bruine bierkruik, met het blinkende tinnen deksel, druk en al koutend in 't ronde ging.
De voornaamste woordvoerder onder hen was de koster en doodgraver van het stadje, een kloek man, wiens donker uitzigt, zware wenkbraauwen en scherpe blik een' diepen indruk op de aanwezigen maakten. Hij had eene reeks van allerlei kerkhof- en spookgeschiedenissen verhaald. Gedurende zijne vertellingen was de ter zijde zittende waardin, van lieverlede, met haar spinnewiel, naderbij geschoven; knechts en meiden stonden met open mond te luisteren, niet zonder angst en siddering de schrikbarende voorvallen aanhoorende, die door onzen koster en doodgraver werden opgedischt. De timmermansbaas echter betwijfelde, met een veelbeteekenend hoofdschudden, de echtheid dezer verhalen, betuigende aan dergelijke sprookjes geen geloof te hechten.
Eenigen der in het rond zittende gasten stemden het toe, en meenden ook, dat de verbeelding bij den mensch, in der-
{==45==} {>>pagina-aanduiding<<}
gelijke voorvallen, de grootste rol speelde, en dat al die op een kerkhof wandelende spoken en geesten slechts door den angst en de inbeelding van velen werden gezien. Naauwelijks was dit antwoord door onzen koster gehoord, of hij sprong op, voelde zich beleedigd, tastte in zijnen zak, en zeide, eenig geld op de tafel werpende: ‘Wel nu, ongeloovige knapen, toont dan uw moed eens! Hier zijn vijf thalers; zij zijn voor hem, die op staanden voet uit de afgeslotene bergplaats, naast het knekelhuis, mijn' doodkistenschroevendraaijer durft halen. Hier zijn twee sleutels; met den eenen opent men de deur van den kerkhofsmuur, met den anderen doet men de aangeduide bergplaats open.’
Eene diepe stilte, een verwachtingvol zwijgen volgde op zijne toespraak; allen zaten met strakke blikken en verbleekte aangezigten, en niemand liet zich een enkel woord ontvallen.
‘Er is dan niemand onder u, die het waagt?’ riep de doodgraver nogmaals, op trotschen en spottenden toon.
‘Ik ga de weddenschap aan,’ zoo klonk het eensklaps uit den hoop, terwijl eene knappe, flinke, bruinoogige deern te voorschijn trad, die in huis als keldermeid diende.
‘Hoe, martha, gij? Gij zult het wagen, zoo laat in den avond,’ riepen allen, van schrik en verbazing getroffen, ‘er heen te gaan?’
‘Ja, ja, ik neem het voorstel aan, Heer Koster,’ zeide martha met rustigen blik; ‘geef mij slechts de beide sleutels, en ik zal mij dadelijk op weg begeven.’
Met de sleutels in de hand ging zij in de naastbijzijnde kamer, sloeg haren dikken mantel om, bond een' witten wollen doek om hoofd en kin, en zoo, tegen de koude zich een weinig gewapend hebbende, kwam zij weder binnen.
Nogmaals klonk het van alle kanten: ‘Waag het toch niet, waag het toch niet! Men moet onzen lieven Heer niet verzoeken.’ Doch, zonder een enkel woord meer te spreken, verliet de moedige martha de herberg, en ging rustig, door de eenzame straten, de stadspoort uit.

Het was een schoone, door de maan verlichte winternacht; weg en veld lagen in diepen doodslaap, door het glinsterend zilverwitte kleed der sneeuw gedekt. De boomen breidden, op het naauw merkbare pad, hunne takken, als armen van

{==46==} {>>pagina-aanduiding<<}
uit hunne graven opgestane geesten, in het breede uit. Onbevreesd vervolgde martha, met vasten tred, haren weg, en naderde al meer en meer, moedig en kloek, het niet zeer nabijgelegen kerkhof.
Op eene kleine hoogte, bijna een half uur van de stad, was deze rustplaats der dooden gelegen. Een muur van manshoogte omgaf dezelve; terwijl de op de poort geplaatste doodshoofden en gekruiste beenderen haar aankondigden, dat zij het gebied van den dood genaderd was.
Nu stond martha voor de poort; - ook de moedigsten zouden hier eenigzins gehuiverd, en welligt velen geaarzeld hebben, om het voornemen uit te voeren, en liever zijn teruggekeerd. Doch zij dacht aan de spotternij en uitjouwing, die haar ten deel zoude vallen, wanneer zij onverrigter zake wederkwam. IJlings greep zij dus den sleutel uit haar' zak, stak hem in de deur, die, toen zij de ijskoude klink slechts even opligtte, krakende op de hengsels opensprong. Daar stond zij binnen den muur, wel van de gedenkteekenen des doods, maar van geen levend schepsel omgeven.
Wie beschrijft echter hare verbazing, toen zij aan den ring van de deur van het knekelhuis een opgezadeld paard gebonden zag? Hoe komt hier in dit nachtelijk uur een paard? Wat mag dat beteekenen? - Loerend wendt zij hare blikken in het rond, om te zien, of zij ook ergens een menschelijk wezen kan gewaar worden - doch in den ganschen omtrek van dit huiveringwekkende oord is geen sterveling te ontdekken. Terwijl zij nu op de krakende sneeuw als vastgeworteld stond, klinkt er op eens in de verte een dof geruisch, en het trappelen van paarden over de vastbevrozen sneeuw haar tegen, en - bliksemsnel komt de gedachte in haar op: ‘Welligt zijn het roovers, die dit van de menschen verlaten oord voor hunne misdadige vereenigingsplaats hebben uitgekozen. Hemel! ik ben verloren, wanneer zij mij ontdekken,’
Steeds luider naderde het gerucht van onder elkander verwarde menschenstemmen, en dringender werd dus ook het gevaar; daar opent, met zeldzame tegenwoordigheid van geest, het onverschrokken meisje de aangeduide bergplaats bij het knekelhuis, grijpt haastig den daarin liggenden schroevendraaijer, maakt het paard los, bestijgt het met koenen moed, en, het door de poort heen sturende, jaagt

{==47==} {>>pagina-aanduiding<<}
zij het aan haren wil gehoorzame dier, in snellen draf, over de witte vlakte henen.
Dan, bij het helder licht der maan, werd zij, op hetzelfde oogenblik, door de op eenige schreden van haar verwijderde roovers (want dit waren het inderdaad) ontdekt, en met den uitroep: ‘Voort! men ontvoert ons ons paard en onzen buit. Wij zijn verraden. Voort achterhaalt ze!’ jaagt de rooverbende de arme deern na.
Steeds werd de afstand tusschen hen en de vervolgde korter, toen de voorste zijnen gezellen toeroept: ‘Legtaan, schiet ze neder, geen genade voor die ellendige!’ en verscheidene buksen branden op eenmaal los, terwijl de kogels echter, door de luchtgierende, het bedoelde offer niet bereiken: het snelle voortdraven van wederzijden had een zeker treffen onmogelijk gemaakt. En juist dat vuren werd het geluk van het bijna verlorene meisje: haar paard, van het losbranden der geweren verschrikt, werd schuw en ijlde nu in vollen galop stadwaarts heen. De doodsbleeke martha klemde zich, in vertwijfeling en angst, met de handen aan de manen van het ros vast, drukte al meer en meer hetzelve, en het zijn instinkt geheel volgende dier rende, met verdubbelde snelheid, de, op het hulpgeschreeuw van het meisje, spoediger door den poortier geopende, stadspoort binnen.
Tot hiertoe hadden de roovers martha vervolgd; in de stad waagden zij zich natuurlijk niet. Hun offer en met hetzelve hunne schatten was hun ontloopen - martha gered.
De zoo even het uur uitroepende nachtwacht had de arme vlugtelinge ontdekt, vatte het schuwe paard met de forsche hand bij den teugel, en voerde het naar de bijgelegen herberg heen, waar, op zijn geschreeuw, al de daar verzamelde lieden naar buiten vlogen, de halfzinnelooze van het paard hielpen, en ze in de kamer geleidden.
Martha herstelde zich weldra, en, van de haar omringenden met onafgebrokene vragen bestormd, verhaalde zij met korte, onopgesierde woorden de geheele toedragt van zaken, en gaf, als bijzonderen waarborg voor haren afgelegden togt, den koster en doodgraver de bewuste schroevendraaijer over.
‘Ziet eens hier,’ riep een ingekomen stalknecht, ‘wat ik aan den zadelknop van het paard hangen vind,’ en legde drie zwaargevulde tassen op de tafel. Met haastige nieuws-
{==48==} {>>pagina-aanduiding<<}
gierigheid werden zij, in aller tegenwoordigheid, door den waard opengemaakt, en in dezelven werden kostbare kleedingsstukken, gouden horologiën, ringen, braceletten en andere voorwerpen van waarde gevonden.
Nu werd martha met lofspraken over haren hoogst zeldzamen moed overladen en geprezen, daar zij zulk eenen kostbaren buit medebragt, die, wanneer binnen jaar en dag de eigenaars der gevondene voorwerpen niet uitgevonden werden, haar als eigendom zoude toekomen.
Middernacht was reeds lang voorbij, toen de gasten de herberg verlieten, en zich naar hunne woningen begaven, om, met ongeduld den morgen afwachtende, op alle plaatsen het op gisteren voorgevallene, met de noodige bijvoeging en opsiering, uit te bazuinen. Zoo dikwijls de brave martha over de straat ging, kwamen de menschen aan het venster, en wezen op haar, als op de heldin der jongste gebeurtenis - wat haar echter in geenen deele hoogmoedig maakt.
Het geregt stelde intusschen, na ontvangene aangifte, alle mogelijke pogingen in het werk, om de roovers, alsmede de eigenaars der hun ontnomene kleinooden uit te vorschen; doch, niettegenstaande alle nasporingen, bleef het eerste vruchteloos, en meldde zich niemand voor het ontvreemde aan.

Zoo vervlogen ongeveer drie maanden; het verhaalde voorval was schier vergeten, daar andere dagelijksche gebeurtenissen weder nieuwe stof tot onderhoud en gesprek gaven, toen op een' helderen zondagmorgen de vlijtige martha vroeg opstond, haar feestgewaad aantrok, en bij het eerste luiden der klok naar de kerk ging, om hare Godsdienst en de vroegmis waar te nemen. Uit den gewijden tempel teruggekeerd, vond zij haar heer en vrouw reeds aangekleed, gereed om op heden eens eenige goede vrienden en aanverwanten in het nabijgelegen dorp te bezoeken. Nadat zij martha, die nu alleen te huis zoude blijven, ten overvloede, bedachtzaamheid en oplettendheid hadden aanbevolen, verwijderden zij zich, en martha ging, vrolijk een liedje neuriënde, aan het huiselijke werk.
Naauwelijks was zij aan de schenktafel met het schoonmaken van flesschen en glazen bezig, toen plotseling twee mannen, in graauwe ruitermantels gewikkeld, de deur in-
{==49==} {>>pagina-aanduiding<<}
kwamen, zich aan de tafel in de herberg nederzetteden en om wijn riepen.
De een der beide vreemden was een man van 30 of 40 jaren, groot van gestalte, sterk gespierd, een bruin, door de zon verbrand aangezigt, met zware bakkebaarden omgeven; de tweede, een blonde jongeling van 25 jaren, had, niettegenstaande zijne jeugd, een' veel beteekenend gelaat, met sterksprekende trekken, op welke de sporen van bittere ondervinding en van de slagen des lots te ontdekken waren.
De vreemden herhaalden met luide woorden, spoed voorwendende, het geuitte verlangen naar den bevolen drank; martha had intusschen haastig eene kaars aangestoken, ging van de tafel weg, schoof den grendel van eene in den hoek der kamer zich bevindende keldervaldeur af, en, nadat zij dezelve opgeligt en vastgezet had, ging zij, met het licht en eene flesch in de hand, de trappen af.
Reeds bij het inkomen hadden de vreemden haar met strakke blikken aangestaard, en met veelbeteekenende gebaren elkander toegefluisterd; doch, toen het meisje de trappen van den kelder afging, stond de oudste op, vatte den jongeren bij den arm, en slopen beide, met bijna onhoorbaren tred, de zorgelooze martha achterna.
Doch middelerwijl rees bij haar een onverklaarbaar raadselachtig voorgevoel, snel gelijk een bliksemstraal, die uit den buijigen en donkeren hemel te voorschijn schiet, uit den diepsten grond haars harten op. Hoe! sprak het in haar, wanneer deze die roovers eens waren, wier bloedgierige wraak ik zoo ter naauwernood ontkomen ben? Hemel! ik thans alleen.... Doch hoor ik achter mij geene voetstappen? - Waarachtig, ik vergis mij niet..... En eensklaps was haar besluit genomen. Geen geluid, geene beweging verraadde den innerlijken toestand harer ziel of de vermeende vervolging. Rustig klom zij al de trappen af, en trad in den diepen en donkeren kelder neder, om, tusschen eene rij van bier- en wijnfusten voortgaande, den verlangden wijn voor de gasten af te tappen.
Hol en dof klonken de voetstappen van hare vervolgers; reeds naderden zij haar, en, met het ontzettende woord: ‘Nu hebben wij U, ellendige! nu zult gij het loon van uwen roof en van uw verraad met bloedigen dank ontvangen!’ stormden de roovers op het weerlooze voorwerp hunner wrake aan. Maar martha was gevat - loerend had zij

{==50==} {>>pagina-aanduiding<<}
hare oogen, hoe beangst ook, ter zijde gerigt, het oogenblik afwachtende, dat de roovers tot in het midden van den kelder zouden genaderd zijn.
Bij het eerste geluid, dat de moordgezellen deden hooren, blies zij haastig het licht uit, kroop gelijk een aal onder de groote wijnvaten, sloop, niettegenstaande de pikzwarte duisternis, die het geheele gewelf vervulde, door een' welbekende smallen zijgang, naar den trap terug, en bereikte gelukkiglijk den uitgang. Zij sloeg de valdeur toe, dat het dreunde, schoof er den ijzeren grendel op, en maakte, de nabijstaande zwaren eikentafel op den ingang des kelders werpende, de ingekerkerde knapen de ontvlugting onmogelijk.
Met losse vlechten ijlde zij de straat op, de buren en de uit de kerk voorbijkomende lieden met het luidste gebaar binnenroepende. Met weinige, afgebroken woorden, deelde zij aan allen het voorgevallene mede, en tien of twaalf der moedigsten wapenden zich met scherp geslepene messen en het in de kamer van den afwezigen waard hangende geweer, schoven de zware tafel weg, den ijzeren grendel van de valdeur af, openden dezelve, en klommen, bij het licht van eenige lantaarns, naar beneden in den kelder.
Hier had een kort doch hardnekkig gevecht plaats. De verraste roovers zochten zich met de in hunne gordels zich bevindende wapenen te verdedigen, doch moesten weldra voor de overmagt bezwijken. Door een schot werd de oudste gewond, terwijl de andere door vier sterke armen op den grond werd geworpen. Nu vielen ook de overigen op de beide ontwapende roovers aan, en hielden ze zoo lang onder, tot dat men koorden gehaald en hen gebonden en gekneveld had. De met slagen en stooten rijkelijk bedeelden werden nu de trappen opgesleept, waar reeds een zestal geregtsdienaars op de overgave dier boeven wachtende waren. Onder het gedrang der menigte en het gejoel van een aantal straatjongens, werden zij naar de stads gevangenis gevoerd. De Hoofdschout was niet weinig verwonderd, toen hij, uit een in zijn register opgeteekend signalement, in den oudsten der rooversgezellen den beruchten hoofdman eener bende herkende, op wiens hoofd reeds sedert lang een prijs van honderd dukaten gezet was. Hij vaardigde dadelijk een berigt over het gewigtige voorval aan de hoofdregtbank af, die weldra eenige militairen afzond, om de beide boosdoeners, onder zorgvuldige bewaking, tot naauwkeurig onder-
{==51==} {>>pagina-aanduiding<<}
zoek en uitvorsching der in vele streken zich verspreid hebbende medepligtigen, naar de hoofdstad te brengen.
Kort daarna bekwam martha het loon voor hare moedige daad, begeleid door eenen vleijenden brief van dankbetuiging; en daar, volgens bekentenis der roovers zelven, de eigenaars der gevondene voorwerpen niet uit te vinden waren, zoo werd het een en ander haar ten eigendom gelaten, welks verkoop haar eene aanzienlijke som opbragt.
Martha verliet eenigen tijd daarna hare dienst. Een jonge, brave, welgezeten burger, tapper in hetzelfde stadje, had haar ten huwelijk gevraagd en haar tot vrouw gekregen.
Nog vele jaren stroomde de menigte in de door hen welingerigte tapperij, om de heldin van de zoo vermaarde wijd en zijd verbreide gebeurtenis te zien en te spreken, aan welke de op haar trotsche burgers van Neisze een schoon schilderwerk: zij op het zwarte paard, in het oogenblik harer vlugt, door de roovers vervolgd, voorstellende, tot uithangbord voor de herberg vereerden.


De goede oude tijd.

In de Middeleeuwen, van de tiende tot de veertiende eeuw, bezaten de Duitsche Keizers een zonderling regt op het vrouwelijke geslacht. Wanneer de Keizer, of Koning, in eene stad vertoefde, en iemand van zijnen hofstoet eene schoone of rijke burgerdochter in het oog kreeg, sprak hij zijnen heer om dezelve aan. Deze zond alsdan terstond zijnen Maarschalk voor het huis van het meisje, dat begeerd werd, en deed uitroepen:

Höret zu, ihr Herren überall, 
Was gebeut der Kaiser (König) und Marschall. 
Was er gebeut, und das muss seyn: 
Hier ruf ich aus NN. mit NN. 
Heut zum Lehen, 
Morgen zum Ehen, 
Ueber ein Jahr 
Zu einem Paar. 


Hierop waren de ouders of voogden gehouden, de verlangde persoon uit te leveren. Men kan denken, dat dit aan de ouders en dikwijls ook aan de meisjes weinig beviel, even min

{==52==} {>>pagina-aanduiding<<}
aan de steden zelve. Derhalve wisten de vier rijkssteden uit de Wetterau, Frankfort, Wetzlar, Friedberg en Gelnhausen, in de veertiende eeuw, van hendrik den VII eenen vrijbrief te verkrijgen, krachtens welken dit oud gebruik voortaan nimmer meer geoefend mogt worden. Over het algemeen komt ook elders zulk eene vrijstelling in de handvesten der steden menigmaal voor.





Peter de Groote te Astrakan en koopman Kurotschkin.

Ontegenzeggelijk heeft peter, door zijnen verheven geest en groote hoedanigheden, bijna ongeloofelijke dingen tot stand gebragt; maar ook schijnt het, alsof niet zelden de Voorzienigheid zelve hem lieden toevoerde, uitmuntende in ijver voor den troon en vurige liefde voor hun vaderland. Zoo, bij voorbeeld, verscheen, gedurende 's Keizers verblijf te Astrakan, voor hem de koopman pankraty kurotschkin, om hem met zijne behouden aankomst geluk te wenschen. 's Keizers paleis lag van kurotschkin's woning slechts ongeveer honderd roeden verwijderd. Nadat kurotschkin twaalfman zijner werklieden, welke men te Astrakan Musuren noemt, hunne zondagskleederen had doen aantrekken, stelde hij elk van hen duizend zilverroebels ter hand, en begaf zich met hen naar den Monarch op weg. Dit gebeurde 's morgens vroeg, toen de Keizer pas opgestaan was, en, volgens zijne gewoonte, op het balkon heen en weder wandelde. Toen peter de naderende processie gewaar werd, kon hij niet begrijpen, waarom hem dit vroege bezoek gebragt werd. Inmiddels treedt kurotschkin binnen, laat zijn volk in het voorvertrek achter, en gaat stoutelijk door tot in de zaal, waar de Keizer hem reeds verbeidde. Den Monarch ziende, buigt kurotschkin eene knie, en spreekt trouwhartig: ‘Onze vaders en voorvaders hebben ons geleerd, hen, die tot ons komen, met zout en brood te verwelkomen: neem dus dit van ons aan. Heer! als eenen tol van opregten ijver. -’ ‘Waar is dan uw zout en brood?’ vroeg de Keizer glimlagchende. Kurotschkin opende nu de deur van het naaste vertrek, en de werklieden legden het medegebragte geld aan de voeten van den verbaasden Monarch. Hem voor zijne goede gevoelens gedankt hebbende, vroeg peter hem naar zijnen naam en woonplaats, en voegde er bij, dat hij thans
wel

{==53==} {>>pagina-aanduiding<<}
geen tijd had om lang met hem te spreken, maar dat hij hem met de Keizerin zou komen bezoeken. - Inderdaad kwamen, op eenen hiertoe bepaalden dag, de Keizer en de Keizerin met hunnen ganschen hofstoet naar kurotschkin, die midden op de straat, waarin zijne woning lag, zijne verhevene gasten stond op te wachten. ‘Welkom hier, groote Keizer!’ sprak de gastheer. - ‘Maar, waar is dan uw huis?’ vroeg de Keizer, toen hij, op het binnenplein getreden, er niets zag dan glasdeuren en eene hooge omheining (*). Tot antwoord werden de vorstelijke gasten in eene aarden hut genoodigd. In dit schijnbaar armelijk verblijf vond de Keizer, tot zijne verbazing, zindelijke, welingerigte kamers, kassen met kostbaar zilverwerk, terwijl vloer en wanden met schoone Perzische tapijten bekleed waren.
Hoogst tevreden over de opregte trouwhartigheid van zijnen gastheer, verlangde de Keizer, op zijn horologie gezien hebbende, brandewijn, en werd daarop in eene afzonderlijke kamer gebragt, waar reeds alles tot het ontbijt gereed stond. Tot een ure bleef de hooge gast bij kurotschkin, en, alstoen aanstalte makende om het huis te verlaten, werd hij verzocht er ook nog het middagmaal te willen houden. Hieraan voldoende, zette peter zich aan tafel, deed kurotschkin naast zich plaats nemen, en onderhield zich gedurende den geheelen maaltijd met hem over Perzië, welk land de Astrakansche koopman naauwkeurig kende, daar hij het, in handelszaken, meermalen bezocht had.
Bij het afscheidnemen werd aan peter, door kurotschkin's vrouw, eene zilveren kom vol goudstukken gebragt, als eene hulde van dankbaarheid voor dit onvergetelijk bezoek. De brave familie kreeg bevel, den volgenden dag op het paleis te verschijnen, waar zij zeer vriendelijk ontvangen en op thee onthaald werd. Op de terugreis uit Perzië liet peter niet na, kurotschkin andermaal te bezoeken, en verleende hem, waarschijnlijk om dezen tijd, de 40 à 50

{==54==} {>>pagina-aanduiding<<}
wersten van Astrakan gelegene zoutmeren, waar nog tot op den huidigen dag het verzameld wordende zout het Kurotschkische genoemd wordt.


Goethe en de zangeres Catalani.

De vermaarde zangeres catalani werd eens te Weimar aan den Groothertoglijken disch genoodigd, en bekwam hare zitplaats naast goethe.
Daar zij nooit iets van goethe gehoord had, vroeg zij aan den geen, die ter andere zijde naast haar zat, wie hij was. Deze fluisterde haar toe: ‘Het is de beroemde goethe.’
Zij, die geene andere beroemdheid kende, dan die der toonkunstenaars, vroeg mede fluisterend: ‘Welk instrument speelt hij dan?’
‘Hij is geen muzikant,’ was het antwoord; ‘hij is een beroemd dichter.’
‘Wat heeft hij dan geschreven?’
‘Zijn eerste werk, hetwelk veel opzien gebaard en waarmede zijn roem een' aanvang genomen heeft, was Werther.’
‘Ja, nu herinner ik het mij.’
Zij had, namelijk, op een tooneel te Parijs, eene dier zoutelooze parodiën zien spelen, waarin met het sentimentele van den genoemden roman den spot gedreven werd. Zij keerde zich nu tot goethe, met de woorden: ‘Gij kunt u niet verbeelden, Mijnheer, hoe veel genoegen mij uw Werther gegeven heeft.’
Goethe dankte voor het compliment met eene ligte buiging van het hoofd.
‘Nimmer in mijn geheele leven,’ ging zij voort, ‘heeft iets mij zoo doen lagchen als die Werther. Het is eene allerliefste farce.’
‘Werther's lijden eene farce?’ vroeg goethe verbaasd.
‘Ja, zeker! Iets zoo kluchtigs is mij in mijn gansche leven niet voorgekomen. Als ik er aan denk, moet ik nog lagchen.’
Men beweert, dat dit gesprek goethe den geheelen dag door in eene verdrietige luim gebragt heeft. Dit, echter, is naauwelijks geloofbaar; veel waarschijnlijker is het, dat hij er over gelagchen, en, even als de zangeres, gedacht heeft, dat iets zoo kluchtigs hem in zijn gansche leven niet was voorgekomen.



{==55==} {>>pagina-aanduiding<<}

Gemoedelijke raad.

Eene ongehuwde dame, Freule S., welke niet meer in den bloei harer jaren stond, en nog veel minder door schoonheid of zachtzinnigheid uitmuntte, vroeg eenen Heer om raad, hoe zij zich van eenen haar lastigen vrijer ontslaan zou. - ‘Wel, trouw hem!’ was het antwoord. - ‘Bewaar mij de Hemel! Ik zou hem liever zien ophangen.’ - ‘Trouw hem maar, zoo als ik gezegd heb; dan zal hij het binnen kort zichzelven wel doen.’


Onverwachte gasten.

Onverwacht werd iemand door gasten verrast. ‘Daar gijlieden,’ zeide hij tot hen, ‘goedgevonden hebt, mij van uwe komst niet vooruit te verwittigen, zoo zult gij heden met mij eten. Een andermaal, wanneer gij mij van uwen goeden wil tijdig kennis geeft, eet ik met u.’


Voorwaarde van grootheid.

Toen eens zeker rijk jong man, die de schilderkunst hartstogtelijk beminde, aan den beroemden poussin een schilderstuk, dat hij zelf vervaardigd had, vertoonde, antwoordde hem de schilder met de aanmerking: ‘Mijnheer, om een groot kunstenaar te worden, behoorden slechts uwe finantiën wat kleiner te zijn.’


De tooneelspeler Barnes.

De Londensche dagbladen leveren vele zeldzame trekken uit het leven van den onlangs overleden beroemden Acteur barnes. Behalve zijne kunst op het tooneel, hield hem niets anders bezig dan de kunst, om aan zijne hem onophoudelijk vervolgende schuldeischers te ontkomen, waartoe zijn talent hem treffelijk te stade kwam. Op gage-dagen werd de ingang van den schouwburg hoopsgewijs door zijne schuldeischers als belegerd. Eens stilde hij het op hem instormende heirleger daardoor, dat hij de gezamenlijke manschap,

{==56==} {>>pagina-aanduiding<<}
waaruit het bestond, bij zich in een wijnhuis te gast noodde. Een gedurig veranderen van woning was de eerste voorzorg, welke barnes gebruikte, om aan de met arrestbevelen tegen hem voorziene geregtsdienaren te ontsnappen; maar nu had hij nog de dagelijksche angstwegen van zijn huis naar de repetitiën en naar de voorstellingen te wandelen, op welke overtogten zijne vervolgers op hem moesten passen, vermits hij gedurende de vervulling zijner ambtsverrigtingen onaantastbaar was. Hier nu wist hij steeds, door de schranderst uitgedachte verkleedingen, de oogen dergenen, die hem naspoorden, te ontduiken. Zijne bekwaamheid in het veranderen zijner stem ging zoo ver, dat zijne eigene moeder hem niet herkend zou hebben. Nu droeg hij eens de uniform van eenen officier, dan weder die van eenen soldaat. Op eenen anderen tijd koos hij de dragt van eenen nachtwachter met zijne piek en lantaren, of vloog, als snelvoetige barbier, digt voorbij zijne schuldeischers, den schouwburg binnen. Somwijlen echter waren alle ingangen van denzelven zoo zeer bezet, dat er aan geen doorsluipen te denken scheen, en de Directeur, in die overtuiging, reeds aanstalte maakte, om de rol van den vervolgde aan eenen anderen Acteur op te dragen. Daar trad dan een Neger in liverei, of eene oude matrone, of eene jonge, elegant gekleede en gesluijerde dame, door eenen heer aan den arm geleid, voor hem - en alle drie waren barnes. De ergste plaag voor hem waren de repetitiën op klaar lichten dag. Alsdan moest de groote tooneelkunstenaar niet zelden het costuum en voorkomen van eenen Londenschen brandspuit-beambte aannemen; met de wijde trijpte broek en het korte roode wambuis aan het lijf, de groote blikken plaat op de borst, en des noods ook eenen op het aangezigt geplakten valschen neus, misleidde hij echter ook alsdan de onbarmhartige bende zijner vervolgers.


Geleerdheid en wijsheid.


Geleerdheid, kind, dat heet 
Meer zeggen dan men weet; 
Minder zeggen, kind, dan weten, 
Dat alleen mag Wijsheid heeten. 




Tweederlei staatkunde.


Het volk te haten en te vreezen, 
Dit leert de staatkunst den tiran: 
'k Noem hem goed en wijs, den Koning, 
Die 't minnen en beheerschen kan. 








{==57==} {>>pagina-aanduiding<<}

Mengelwerk.

Bedenkingen over de zoogenoemde vrijheid van onderwijs.


Door P. Hofstede de Groot.

Terwijl velen juichen in het uitzigt, hetwelk hun des Konings jongste besluit over het Lager Onderwijs opent, dat er misschien vrijheid van onderwijs in Nederland gegeven zal worden, zien anderen daarin eene onweêrswolk opkomen, welke hun toeschijnt van zware onheilen voor Nederland zwanger te gaan. Daar de zaak een onderwerp der algemeene gesprekken is geworden, willen wij eenige bedenkingen over dezelve bijbrengen.
In het algemeen is het gevaarlijk, eene zaak, die eeuwen bestaan heeft, aan te tasten, of wel omver te halen, zonder zeker te weten, wat men voor haar in de plaats zal krijgen. Bijzonder gevaarlijk is dit, als het eene zaak is, die, ja wel, hare gebreken heeft (*), maar toch over het geheel voor een sieraad van het volk wordt gehouden. En dit is het geval met ons lager onderwijs. Zoo als het nu is, is het nationaal, met de natie opgewassen; elf eeuwen heeft het zich ontwikkeld; in de laatste halve eeuw is het, vooral door de Maatschappij: tot Nut van 't Algemeen, tot eene ongekende hoogte opgevoerd. En wat nu de vreemdeling in ons bespotte, voor ons lager onderwijs heeft hij eerbied. De Fransche Geleerden cuvier en noël, die het in 1811 onderzochten, bewonderden het en prezen het aan. In de laatste jaren werd het op nieuw door velen getoetst. Toen wij nog met de Belgen vereenigd waren, in 1829, deed de Regering aan al de Com-
{==58==} {>>pagina-aanduiding<<}
missiën van Onderwijs en alle Gedeputeerde Staten van de toenmalige 17 Provinciën en Luxemburg de vraag: Of het raadzaam, in het belang van een goed en geregeld onderwijs zijn kan, toe te laten, dat personen, welke eenen rang of eene akte van algemeene toelating hebben verkregen, zich naar eigen goedvinden als bijzondere Schoolonderwijzers kunnen vestigen, in zoodanige gemeente of op zoodanige plaats, hetzij stad of dorp, als zij zelven zullen
verkiezen; dan wel, of het getal onderwijzers naar gelang der plaatselijke omstandigheden, en in verhouding tot de behoefte der bevolking bepaald moet worden. Alle Commissiën van Onderwijs en bijna alle Gedeputeerde Staten, ook die der Zuidelijke Provinciën, beantwoordden het eerste gedeelte dezer vraag ontkennend, en zagen in de vermeerdering dier vrijheid niet dan den ondergang van het onderwijs, gelijk men zien kan uit de Verzameling van Stukken, bevattende de antwoorden van de Commissiën van Onderwijs en van de Gedeputeerde Staten, op de vraag: Of het raadzaam, enz. Te 's Gravenhage, ter algemeene Landsdrukkerij, 1830. Naderhand is ons land op nieuw bezocht, ten einde het Lager Onderwijs daarin naauwkeurig te leeren kennen, door beroemde vreemdelingen, onder anderen door den Beijerschen Professor thiersch, den Franschen Pair victor cousin, den Spanjaard, Lid der Cortes, ramon de la sagra, en den Ierschen Geestelijken th. o'meally, van welke de drie laatsten Roomsch-Katholijk zijn, en groot is de lof, welke zij allen aan ons lager Onderwijs toekennen. In eenige opzigten vonden zij het zelfs nog beter, dan het Pruissische, 't welk anders voor het beste van Europa wordt gehouden. Dit onderwijs nu is het, waartegen men klagten inbrengt, misschien gegronde; althans voor verbetering is het vatbaar (*). Maar indien men klagten inbrengt,
wel-
{==59==} {>>pagina-aanduiding<<}
ker inwilliging wel eens dit geheele, voor schoon geachte, gebouw konden sloopen, mogen ze, vóór hare inwilliging, toch wel naauwkeurig onderzocht worden.
Men zegt, dat men vrijheid van onderwijs wil hebben. Vrijheid is een liefelijk woord. In Nederland behoort het te huis. Alles is Nederland er aan verschuldigd. Vrijheid van drukpers is er; vrijheid van geweten en Godsdienst is er; moet er dan ook geene vrijheid van onderwijs zijn? Gewis; zij moet er zijn. Maar laat ons eerst eens zien, of zij er niet is.
Onthoudt ons de Regering de vrijheid van onderwijs?
Wij antwoorden vrijmoedig, neen, de Regering heeft haar sinds lang gegeven. Er is a) vrijheid van opleiding voor de toekomstige onderwijzers. Ieder kan in zijn huis, in de geringste dorpschool, of waar hij maar wil, zich, onder of buiten de leiding van anderen, bekwaam maken, om dezen post te bekleeden. Er bestaat ééne Rijkskweekschool voor Onderwijzers in Nederland, te Haarlem; maar die dáár zijn gevormd, hebben geenerlei voorregt boven alle anderen, dan in zoo verre als zij betere gelegenheid kunnen gehad hebben, om bekwame Meesters te worden. Er is b) vrijheid van mededinging. Of men Roomsch of Onroomsch, Hervormd of Doopsgezind is, men mag vrij naar eenen Onderwijzerspost staan; behalve, waar die post gecombineerd is met dien van Roomschen of Onroomschen Koster, waar natuurlijk, omdat de Onderwijzer Koster is, hij in zoo verre tot eene bepaalde belijdenis moet behooren. In onze steden, b.v. hier te Groningen, hebben wij dus ook Meesters van allerlei belijdenissen. Op de hier gevestigde Departementale school is een Hervormd Meester en Roomsch Ondermeester. Er is c) vrijheid van oprigting van nieuwe scholen. Ieder, die meent, dat hij ten nutte der bevolking hier of daar eene school, hetzij alleen van lager, of ook van middelbaar onderwijs, kan openen, mag zich daartoe vervoegen bij het plaatselijk bestuur en zijn voornemen kenbaar maken, en, weet hij het met voldoende redenen te bekleeden, zoodat dit bestuur het nuttige daarvan ook inziet, onder deszelfs of onder hoogere goedkeuring zulk

{==60==} {>>pagina-aanduiding<<}
eene school werkelijk oprigten. Er is d) vrijheid van onderrigt in de scholen. Er wordt geene vaste leermethode, geen stelsel van Godsdienst of staatkunde, geen systeem van verduistering of verlichting aan den Meester voorgeschreven. Uit den rijken schat van schoolboekjes kan hij kiezen, wat hij het beste acht; aan welke belijdenis de schrijver is toegedaan, behoeft hij niet te vragen, slechts of zijn boekje goed is. Er is eindelijk e) vrijheid van keuze voor de ouders, om hunne kinderen te zenden naar deze of die school, zoo als hun het beste voorkomt; in eene stad is natuurlijk deze keus de ruimste; doch ook op het land kunnen zij hunne kinderen naar naburige dorpen zenden. Ook kunnen zij hunnen kinderen huisonderrigt geven of laten geven, in plaats van schoolonderwijs, naar hunne verkiezing.
Deze groote vrijheid bestaat er; slechts met de volgende beperkingen. Er wordt a) een examen afgenomen van hen, die willen onderwijzen, opdat de Regering verzekerd zij, dat zij bekwaam en geschikt zijn in het vak, waarin zij hun bestaan willen zoeken. Wierd dit nagelaten, de domste en zedeloosste menschen zouden, tot bederf der maatschappij, scholen kunnen openen. Examina worden ook afgenomen van toekomstige Advocaten, Notarissen, Geneeskundigen, Apothekers, enz. Er wordt b) een bepaald getal van schoolmeesters toegelaten, opdat de Regering verzekerd zij, dat zij, een toereikend bestaan uit het schoolhouden kunnende vinden, er zich geheel aan kunnen wijden en geenerlei andere bron van bestaan behoeven te zoeken, 't geen hun dan ook verboden is. Wierd dit nagelaten, zij zouden winkels, tapperijen, slagerijen en allerlei andere vreemdsoortige zaken bij het schoolhouden voegen, zoo als in België plaats heeft, en de jeugd ligtelijk meer verwaarloozen of bederven, dan opleiden. Om dezelfde reden bepaalt de Regering ook het aantal van Procureurs, Notarissen, Regters, Predikanten en in één woord van alle Ambtenaren. Er wordt c) goedkeuring of autorisatie van het plaatselijke of gewestelijke bestuur vereischt, om nieuwe scholen op te rigten, opdat de Regering verzekerd zij, dat

{==61==} {>>pagina-aanduiding<<}
er geene speculaties worden ondernomen, tot voordeel misschien van de ondernemers, maar tot schade van het publiek. Wierd dit nagelaten, het publiek zou niet meer weten, hoe tusschen de vele schoonschijnende ondernemingen, welke geenerlei waarborg van deugdelijkheid aanboden, te kiezen, en dikwerf de bedrogene partij zijn. Om dezelfde reden moet er ook goedkeuring of autorisatie of speciale admissie zijn voor alle ondernemingen, waarbij roekelooze of eigenbatige aanleggers het publiek grootelijks konden benadeelen, b.v. voor ondernemingen van diligences, stoombooten, brandwaarborgmaatschappijen, zeeässurantiën en dergelijke. Er wordt d) toezigt gehouden over de scholen, opdat de Regering verzekerd zij, dat er geen Godsdiensthaat of ongodsdienstigheid, geene onzedelijkheid of ook gebrek aan zedelijke opleiding in de scholen gevonden worden; opdat zij wete en bevordere, dat er goed, doelmatig, heilzaam onderwijs worde gegeven. Wierd dit nagelaten, sommige scholen zouden broeinesten van onzedelijkheid en Godsdiensthaat worden, en in vele zouden de kinderen weinig leeren. Toezigt wordt dus ook over andere zaken door de Regering uitgeoefend, over de Apotheken, de akten der Notarissen, de registers der Burgemeesters, enz. (*) Er wordt e) althans hier en daar de verpligting aan de ouders opgelegd, om hunne kinderen te laten onderwijzen,
hetzij te huis, hetzij in eene school, opdat de Regering regtvaardig zij jegens de kinderen, de toekomstige leden van den Staat. Want zij zorgt er voor, dat de ouders hunne kinderen niet mogen mishandelen, gevangenzetten of dooden, niet onterven, niet verhinderen, om een wettig huwelijk aan te gaan. Maar

{==62==} {>>pagina-aanduiding<<}
zal nu de Staat voor het mindere zorgen, en niet voor het meerdere? voor het ligchaam, en niet voor den geest? Wordt dit nagelaten (en het wordt het nog op de meeste plaatsen in Nederland), dan moet de Staat de armenhuizen en gevangenissen groot maken, om er honderden en duizenden in te ontvangen, die als welgezetene burgers en eerlijke menschen hun brood hadden kunnen verdienen, zoo de Regering haren pligt had gedaan, en hun regt op opvoeding, toen zij nog kinderen waren, ook tegen der ouderen wil had gehandhaafd. Dezelfde verpligting bestaat, om de kinderen voor de militaire dienst aan te geven, om hen (gelijk ik reeds zeide) niet te mishandelen, te onterven, in het huwelijk te belemmeren (*)

{==63==} {>>pagina-aanduiding<<}

Er bestaat dus vrijheid van onderwijs in Nederland; alleen met die beperkingen, welke het leven in eene maatschappij noodwendig maakt; beperkingen, die juist de be-
{==64==} {>>pagina-aanduiding<<}
schaafde maatschappij tot een' zegen voor hare leden doen verstrekken, dewijl zij ons beveiligen voor allerlei bedriegerij en onregt; beperkingen, die wij derhalve niet mogen wegwenschen, al zijn zij een' enkelen keer belemmerend ook voor welgezinde inwoners; want meestal belemmeren zij slechts de afzetters en bedriegers. En schreeuwt men nu om vrijheid van onderwijs, men kon dit met even veel waarheid doen om vele andere dingen, b.v. om vrijheid van de uitoefening der Geneeskunde, waaronder men dan kon verstaan, dat degenen, aan welke wij ons ligchaam wilden toevertrouwen, niet behoefden geëxamineerd te zijn en de Apotheken niet onderzocht moesten worden, ten einde allerlei uitoefenaars der geneeskunde en verkoopers van artsenijen ons onbelemmerd om het leven mogten kunnen brengen; of ook om vrijheid van regt, waaronder men dan kon verstaan, dat men zich aan geene regtbanken behoefde te storen, dat men dus zijn eigen regter mogt zijn, gelijk in de gulden eeuwen van onze Heidensche voorouders; dus den dief, die ons bestal, zelf ophangen, den man, die ons beleedigde, zelf den dolk in 't hart stooten, enz.
Nu komen wij tot eene tweede vraag: Mag de Regering meerdere vrijheid van onderwijs geven, dan zij reeds doet?
Vrijheid in alles voor allen is onzin. Vrij in deze beteekenis kan hij slechts zijn, die alleen op een eiland woont; zoodra hij eenen buurman heeft, is zijne vrijheid beperkt. In elken Staat is de vrijheid dus ook beperkt. Getuige de menigte wetten, van welke niet ééne voor eenen eenzamen robinson crusoë noodig zoude zijn. De vraag is dus niet meer, of het onderwijs in eenen Staat geheel vrij, zonder eenigen band, losbandig moete zijn; is het in den Staat, dan moet het in zeker opzigt aan den Staat onderworpen zijn. Maar de vraag is, in hoe verre de Staat het onderwijs moge regelen, in hoe verre niet?
Elf eeuwen lang heeft de Staat in Nederland het onderwijs geregeld: eerst, van de 8ste tot de 16de eeuw, als dienaar der Roomsch-Katholijke Kerk; toen als heer en meester, door middel van zijne dienares, de Gereformeerde

{==65==} {>>pagina-aanduiding<<}
Kerk, van de 16de tot de 18de eeuw; eindelijk in onze eeuw zelfstandig, zoodat de regten aller Kerkgenootschappen wel werden ontzien, maar de Staat zelf toch het onderwijs inrigtte. Men wil nu iets geheel anders hebben, dan ooit in Nederland bestond; men wil, dat de Regering, op eenige weinigbeduidende vormen na, alles, wat tot het onderwijs betrekking heeft, aan de ingezetenen overlate, en men zegt, om aan dit beweerde te vaster klem te geven, dat de vrijheid des gewetens het eischt, en dat de Regering het geweten der onderdanen niet mag verontrusten.
Vrijheid des gewetens is zekerlijk een der kostbaarste schatten, die ons niet mag ontroofd worden. Maar het oordeel er over, wat die vrijheid eische, staat niet alleen aan de onderdanen, ook aan de Regering. Indien een Christen eens meende, gewetenshalve verpligt te zijn, alle Synagogen der Israëlieten in brand te moeten steken, - zulke Christenen zijn er in de Middeleeuwen vele geweest - moest de Regering hem die vrijheid des gewetens toestaan? Indien een mensch in ons vrije Vaderland eens toegedaan wierd aan de nog bestaande Indische secte der Thugs, welke eene Godin dienen, die groot behagen heeft in menschenoffers, zoodat zij nu allerlei menschen vergeven, wurgen, verdrinken, doorsteken, zonder de lijken te plunderen, alleen om hunner Godin eene dienst te doen, uit godsdienstigheid en naauwgezetheid van geweten, moest de Regering hem die vrijheid van geweten toestaan? Dit zal niemand beweren. Maar dan blijkt het ook, dat de Regering soms iets mag weigeren, al wordt het in naam van de gewetensvrijheid luide geëischt, omdat zij ziet, dat men van dezen schoonen naam misbruik maakt, tot ondergang van den Staat.
Wat nu de vrijheid van onderwijs betreft: onder dezen naam vraagt men losbandigheid en vernietiging van de Volksopvoeding (België leert het!): die mag de Regering niet toestaan, vooreerst, dewijl zij verpligt is de teederste belangen der kinderen althans niet minder te beschermen dan de meer stoffelijke, gelijk wij reeds zagen; en ten

{==66==} {>>pagina-aanduiding<<}
tweede, dewijl zij dan zeker eenen maatregel zoude nemen tot ondergang van den Staat, voor welks behoud zij moet zorgen.
Voorheen vond onze Staat zijne zedelijke eenheid in eene heerschende Kerk, welke vóór de 16de eeuw de Roomsch-Katholijke was, in de 16de de Hervormde werd. Toen er geene heerschende Kerk meer was, sinds 1796, gevoelde de Regering, dat zij de zedelijke eenheid van het volk moest bewaren door gemeenschappelijke beschaving, die wel niet Roomsch-Katholijk of Hervormd, maar toch Christelijk behoorde te zijn. Zóó voerde de Regering een lager onderwijs in, op algemeen-Christelijke grondslagen gebouwd; terwijl aan de bij ons inwonende Israëlieten gelijke burgerlijke regten en dus ook een eigen stelsel van onderwijs werd verleend, zonder dat hun gering getal de nationale eenheid behoefde te breken. Op deze wijze verkregen wij een nationaal onderwijs voor alle Christenen, met eene uitzondering ten behoeve der Israëlieten, voor welke godsdienstige Israëlietische scholen werden opgerigt, overal, waar zij talrijk genoeg waren, om dit der moeite waardig te kunnen achten. Maar als nu de Regering ook het onderwijs laat varen, en er dus noch eene heerschende nationale Kerk, noch een algemeen nationaal onderwijs meer bestaat, dan is er geen zedelijke band meer, die Neêrlands volk zamenbindt. Dan wordt de Nederlandsche Staat eene naastelkanderzetting van verschillende kerkgenootschappen, kunstvereenigingen en wetenschappelijke maatschappijen, die, dewijl zij op éénen grond wonen, ook ééne wetgeving en ééne Regering hebben; maar eene Regering, welke al deze verschillende belangen niet zoekt te vereenigen. Elke kunstvereeniging en elke wetenschappelijke maatschappij zal dus haar bijzonder voordeel zoeken; doch hiermede kan een Staat nog bestaan; maar vooral de godsdienstige belangen, die zooveel meer de hartstogten gaande maken, zullen zich hevig doen gelden. De kerkelijke twisten zullen met in
eeuwen ongekende woede herleven; de Staat zal zich zedelijk in Kerkgenootschappen oplossen.

{==67==} {>>pagina-aanduiding<<}

Wat gebeurt er nu in de lagere scholen? Wat zal dan plaats hebben? Nu zijn de lagere scholen de eenige plaatsen van verbroedering voor het meerder deel der natie. Gaat men, volwassen zijnde, ieder bij voorkeur met zijne geloofsgenooten verkeeren en ieder naar zijn kerkgebouw: als kind heeft men toch met kinderen van andere belijdenissen omgegaan en hen in de school als menschen leeren kennen en liefhebben. Dáár heeft men de algemeene grondslagen des Christendoms voor allen hooren ontwikkelen, en op elk hoog feest, dat van jezus geboorte, lijden, dood, opstanding, hemelvaart, uitstorting des geestes, gemerkt, dat alle Christenen tot ééne Kerk behooren, al zijn ze, ongelukkig genoeg, in vele Kerkgenootschappen gescheiden. Dáár heeft men gemerkt, dat wij allen één Vaderland hebben, en door de herinnering der voorouders het gevoel van vaderlandsliefde gelijkelijk bij allen zien opwekken. De meester, die Roomsche en Onroomsche kinderen op zijne ééne school heeft, kan noch in het godsdienstige, noch in het geschiedkundige aanvoeren wat verdeelt, slechts wat zamenvoegt. Verhaalt hij, b.v., den opstand onzer voorouders tegen Spanje, hij noemt naauwelijks den naam van Roomsch en Onroomsch, en doet hij het, hij zegt er bij, dat die toen elkander zoo vijandig waren; hij doet dien opstand uitkomen, in zoo verre dezelve van staatkundigen aard was, en zoekt de teedere kinderharten niet te kwetsen.
Maar wat zal plaats hebben, als de scholen voor de Gezindten gescheiden zijn? Dan zal de Roomsche onderwijzer vooral voordragen, 't geen zijne Kerk van anderen afscheidt, en in de geschiedenis des vaderlands den opstand tegen Spanje voorstellen als een afval van het Roomsche geloof, den beeldenstorm geweldig uitmeten, de bloedbruiloft misschien prijzen, balthazar gerards een' edelen martelaar noemen (*). De Onroomsche zal den

{==68==} {>>pagina-aanduiding<<}
Paus misschien den Antichrist gaan heeten, en zeker niet zwijgen van de Inquisitie, die men hier begon in te voeren, en van alle gruwelen, die vele leden der Roomsche Kerk in de 16de eeuw kenmerkten. Onze pen weigert reeds te schrijven - en dit, dit vergif wil men in de jeugdige harten inënten! De twisten, die alle edeldenkende leden der beide kerken zoo gaarne vergeten, wil men hernieuwen! Niet meer Nederland en Oranje zal de leuze van allen zijn; maar Roomsch en Onroomsch wordt weder het wachtwoord. Die partijen zullen dan hunnen strijd niet staken, al gaat het Vaderland daaronder te gronde; vreemde tusschenkomst zullen zij inroepen, zoodra zij het noodig oordeelen, om hun kerkelijk belang te handhaven. De eendragt, die magt maakte, is verbroken. En indien het dan zwakke Nederland, door een' gelukkigen zamenloop van omstandigheden, nog vrij blijft van in eene vreemde natie ingelijfd te worden, zal het zijne zelfstandigheid, misschien na meer dan éénen menschenleeftijd vol bitterheid en haat doorgebragt, eerst herkrijgen door terug te keeren op den weg, waarvan men het nu wil afbrengen, herkrijgen door het volk op te voeden als één geheel, 't welk zijne eenheid als menschen en Christenen gevoelt en waardeert.
Wat dus ook de voorstanders van deze of die Kerkgenootschappen mogen willen, de pligt der Regering, die voor het geheele Vaderland heeft te zorgen, is het gewis, zulk eene vrijheid en scheiding te voorkomen.

‘Maar,’ zegt deze en die, ‘de Godsdienst eischt het, de heilige Godsdienst, dat er godsdienstige scholen ontstaan, dat de teedere jeugd niet langer onchristelijk worde opgevoed.’ Wij zullen daarom nu eene derde vraag voorstellen en toelichten: Lijdt de Christelijke Volksopvoeding er onder, dat er geene afzonderlijke scholen voor de verschillende Gezindten zijn?

{==69==} {>>pagina-aanduiding<<}

Het antwoord zal drieledig zijn: afzonderlijke scholen voor de verschillende Gezindten zijn in Nederland iets onmogelijks, iets onnoodigs, iets verderfelijks.
1) Zulke scholen zijn in Nederland iets onmogelijks, sedert dat Nederland niet alleen, gelijks van ouds, de zetel van verdraagzaamheid is, maar ook alle bestaande Kerkgenootschappen er gelijke regten hebben erlangd, de Staat en Kerk gescheiden zijn, en er eene wijde deur is opengezet, om allerlei nieuwe Gezindten in den Staat te doen ingaan. Nu reeds zijn er in ons land onder de Christenen Hervormden, Remonstranten, Afgescheidenen, welke drie Gezindten uit de oude Gereformeerde Kerk der 16de eeuw zijn ontstaan; terwijl de Afgescheidenen reeds weder zich op vele plaatsen van elkander hebben afgescheiden; Evangelisch-Lutherschen en Herstelde Lutherschen; meer dan ééne afdeeling van Doopsgezinden; gewone Roomsch-Katholijken en de Roomsch-Katholijken der oude Nederlandsche Bisschoppelijke Kerk, of de zoogenoemde Jansenisten. De Grondwet laat toe, dat er onder goedkeuring der Regering zich nog veel meer afzonderlijke Gezindten constituéren, en de geest der eeuw eischt, dat dit zelfs zonder die goedkeuring moge geschieden. Hoe wil men nu voor al die Gezindten scholen verkrijgen? Vanwaar geld, om al die lokalen en hulpmiddelen aan te schaffen en de Onderwijzers te betalen? Klaagt nu reeds menig dorp over het onderhoud van ééne school, kan nu reeds op menig welvarend dorp geene school gebouwd en geen onderwijzer onderhouden worden, dan met subsidiën van wege het Rijk of de Provincie, hoe zullen er vijf of acht worden onderhouden? Ja, in Duitschland is het mogelijk voor de Gezindten scholen te hebben; want dáár is gewoonlijk slechts ééne, ten hoogste een drietal van Gezindten (de Roomsch-Katholijke, Luthersche en Hervormde, welke beide laatsten nu reeds weder op onderscheidene plaatsen tot ééne Evangelische Kerk vereenigd zijn) door den Staat erkend en beheerscht en voor de wet
gelijk; daar is dus aan de vermenigvuldiging der scholen een perk gesteld, door de beperking der Gezindten. In Nederland zal mis-
{==70==} {>>pagina-aanduiding<<}
schien een derde der bevolking dadelijk van schoolonderwijs verstoken zijn, indien men er het onmogelijke wil en voor elke Gezindte scholen eischen.
2) Het zou ook geheel onnoodig zijn. De lagere school is eene plaats van onderwijs en van opvoeding. Het onderwijs bestaat vooral in leeren lezen, schrijven, rekenen en zingen. Welnu, kan men ook Roomsch en Onroomsch lezen? ook Gereformeerd en Luthersch schrijven? ook Doopsgezind zingen en Jansenistisch rekenen? Indien de lagere school als plaats van onderwijs naar de Gezindten moet worden verdeeld, dan dienen wij ten minste Fransche scholen te hebben voor Roomschen en Onroomschen, Latijnsche scholen, waar Roomsch-Latijn en Grieksch en waar Onroomsch-Latijn en Grieksch wordt geleerd, en vooral Universiteiten voor Katholijken en Protestanten. En ja, een der Noordbrabandsche bladen heeft dan ook reeds dadelijk, bij de vermelding van het Koninklijk besluit ter benoeming der Commissie over het lagere onderwijs, gezegd, dat dit maar een begin was, dat nu ook het middelbaar onderwijs van deszelfs boeijen moest worden ontslagen, en er eene vrije Katholijke Universiteit, gelijk in België, bij ons worden opgerigt! - Maar de lagere school is ook eene plaats van opvoeding, en daarbij komen de Kerkgenootschappen natuurlijk zeer in aanmerking. Welke beginselen der teedere jeugd worden ingeprent, kan aan Christelijke ouders, ook aan Protestantsche en Katholijke ouders, als zoodanig, niet onverschillig zijn. Maar als zij nu onderzoeken, wat de wet wil, dat aan hunne kinderen in de scholen worde ingeprent, dan hebben zij alle redenen van zich gerust te stellen. (Houdt zich een Meester niet aan de wet, dat men hem verklage, maar niet de onschuldige, de heilzame wet verandere!) De wet wil, dat men de kinderen algemeen-godsdienstige en zedelijke en vooral algemeen-Christelijke beginselen in de scholen leere kennen, op prijs stellen en volgen. Die
algemeen-godsdienstige en zedelijke beginselen bestaan in eerbied en liefde voor God, liefde voor alle menschen, dienstvaardigheid, ingetogenheid, nederigheid, enz. Die

{==71==} {>>pagina-aanduiding<<}
algemeen-Christelijke beginselen leert men den kinderen kennen uit die zaken, waarin alle Christenen overeenstemmen (en deze zullen toch wel de gewigtigste zijn?), uit de Bijbelsche Geschiedenis. De geschiedenis der schepping, des vals, des zondvloeds, die van abraham, jozef, mozes, david en des geheelen Israëlietischen volks, die van jezus en de Apostelen, vooral ook de wonderen en gelijkenissen van den Heere jezus, worden op de scholen verhaald en uitgelegd. In het bijzonder maakt men vóór en na Kersmis, Paschen, Hemelvaart en Pinksteren, welke feesten aan alle Christenen gemeen zijn, de kinderen op de gebeurtenis, waaraan de Christelijke Kerk daarbij gedenkt, opmerkzaam en legt hun die uit. Op elken Vrijdag kan men spreken over den dood van jezus christus, op elken Maandag over Zijne den vorigen dag gevierde opstanding. Uit die geschiedenis van jezus en uit de geheele geschiedenis des Bijbels leert men de kinderen de grondwaarheden des Christendoms kennen. Roomsche Meesters doen dat wel eens met behulp van boekjes, door Protestanten geschreven, en de Commissie van Onderwijs in de Provincie Groningen heeft er boven andere boekjes voor aanbevolen den Bijbel voor Kinderen van c. schmid, een' Roomsch-Katholijken schrijver (*).

{==72==} {>>pagina-aanduiding<<}

Zegt men, dat dit niet genoeg is, dat er ook leerstellig onderwijs, naar de belijdenis van de verschillende Kerkgenootschappen, moet plaats hebben; ik geloof niet, dat dit voor kinderen beneden de twaalf jaren nuttig is (*): maar het zij zoo; - worden dan de kinderen alleen in de

{==73==} {>>pagina-aanduiding<<}
scholen opgevoed? zijn er dan ook geene huizen en kerken? Ja, is er geene gelegenheid geopend, is het niet voorgeschreven zelfs, dat dit leerstellig onderwijs ook zal plaats hebben voor de schoolkinderen? doch niet door den Schoolonderwijzer (die er dikwijls ook zeer kwalijk geschikt voor zoude zijn, en de zaak meer zou bedorven dan bevoordeelen), maar door Predikanten, Pastoors, Katechizeermeesters of andere kerkelijke personen, die er uiterlijk toe bevoegd en innerlijk voor bekwaam moeten zijn.
Al waar men nu om roept, alsof het niet bestond, bestaat derhalve reeds. Afzonderlijke scholen voor Gezindten zijn ten eenemale onnoodig.
3) Maar zij zouden eindelijk ook zeer verderfelijk zijn. De Christelijke Kerk is eene Gemeente, Gemeenschap, Vereeniging; hare scheuring in verschillende Kerkgenootschappen is een kwaad, waar ook wel goeds uit voortkomt, maar toch een kwaad. Elk Christen, dien het waarlijk om de eere van zijnen Meester en het heil zijner medemenschen te doen is, betreurt die scheuring en zoekt haar zoo veel mogelijk te heelen. Maar nu wil men die scheur zoo groot mogelijk maken, door reeds in de kinderharten haar te doen plaats hebben! Zou dit voor de Kinderen, voor het Vaderland, of ook voor de Christelijke Kerk, voordeelig kunnen zijn?
Voor de Kinderen ware het verderfelijk. Vele kinderen, gelijk wij reeds zagen, zouden dadelijk van alle onderwijs verstoken zijn, dewijl het eene onmogelijkheid is, voor alle onze Gezindten overal scholen te stichten. Maar verderfelijk ware het ook voor hen, die scholen konden bezoeken. Een wijs opvoeder verzwijgt voor kinderen het verhaal van ondeugden en misdaden, waar de ontaarde menschheid zich aan schuldig maakt, en houdt hen zoo lang mogelijk in eene onschuldige Paradijslucht. Moeijelijk is het hem reeds, als de kinderen vragen, waarom

{==74==} {>>pagina-aanduiding<<}
men toch niet Zondags allen naar ééne Kerk gaat? welk verschil er toch zij tusschen Hervormd en Doopsgezind, Roomsch en Luthersch? Hij zegt dan, dat men in vorige eeuwen elkander om sommige leerstellingen heeft vervolgd, en het daarom nu nog zoo blijft, dat er verschillende Kerken zijn, maar het eenmaal ééne kudde onder éénen herder worden zal; dat Christenen elkander toch hartelijk moeten liefhebben, en eigenlijk ook allen den Heere jezus beminnen en aanhangen als hunnen Verlosser. Maar wat zal hij zeggen, als de misdaad der volwassenen ook tot de kleinen wordt overgebragt, en ook reeds kinderen de partijnamen hooren, die weldra scheldnamen worden? Nu moeten de kinderen nog zien, dat alle Christenen menschen zijn, en alle Christenen zijn; want zij zitten, Roomsch en Onroomsch, naast elkander op de schoolbanken, doen één gebed tot denzelfden God, hooren van éénen christus, en denken, ook volwassen zijnde, nog terug aan medescholieren van andere belijdenissen, die zij hebben liefgehad en blijven achten. Maar als er nu scholen kwamen voor verschillende Gezindten - ach, mijn Vaderland!
Hoe het Vaderland er onder zoude lijden, schreef ik reeds bij de beantwoording der twee vorige vragen. Hier nog eene plaats uit hugo de groot, Apologeticus, cap. 3: ‘Te allen tijde en overal heeft men in het beschouwen van godsdienstige aangelegenheden een groot onderscheid kunnen opmerken tusschen hen, die den Staat, en hen, die de Kerk dienen. Vele Kerkelijken plegen alles, wat de Godsdienst raakt, van hoog belang te achten; want het is hun beroep en hunne waardigheid, zich met deze zaken bezig te houden. Maar de Staatslieden, die de rust van de maatschappij op het oog hebben, meenen, dat daar veel in is, 't welk men, behoudens de waarheid, mag in 't midden laten; vanwaar de Overheid dikwijls door kerkelijke ijveraars wordt beschuldigd, alsof de Goddelijke waarheid haar onverschillig ware, en de Geestelijkheid door de Overheid onverdraagzaam en onhandelbaar wordt genoemd.’ Dit werd vóór twee eeu-
{==75==} {>>pagina-aanduiding<<}
wen geschreven, toen de Staat, door zich te mengen in de geschillen der Hervormde Kerk, in plaats van er zich boven te stellen, zich in een' poel van verwarring en jammeren stortte. Door die ondervinding is de Staat wijzer geworden, en heeft zich sedert dien tijd boven de twisten der Kerkgenootschappen gehandhaafd. Gaat dezelve er zich nu onder stellen, dan zullen eerst de twistzieke Kerkgenootschappen in Nederland zoeken meester te worden, daarna de anders vredelievende zich zelve moeten verdedigen, en weldra de zestiende eeuw met hare verdeeldheid in Nederland weder zijn aangebroken, ten verderve van den Staat. Ja, nog eene ergere eeuw dan de zestiende zal aanbreken! Toen heeft men eene heerschende Kerk kunnen behouden, nu is dat onmogelijk. Een kundig Schrijver zegt teregt: Een ernstig woord, naar aanleiding van hetgeen eene verandering
in de wet op het lager onderwijs zou kunnen opleveren (Amst. bij j.f. schleijer), bl. 7, 8: ‘In de groote huishouding van Staat, in het Gewestelijk en Plaatselijk beheer, in de Raadsvergaderingen en de Regtbanken, in het Leger en op de Vloot zal men geen onderscheid kennen tusschen burger en burger, Jood en Onjood, Katholijk en Protestant; en, intusschen, zal men, met dit aangenomen Staatsbeginsel, hetwelk, ter bevordering van het algemeen welzijn, van eendragt, vrede en verdraagzaamheid, zoo hoogst weldadig werkt en werken kan, de grondstelling verbinden, dat het een pligt is, het opkomend geslacht, in het Godsdienstige, zoo veel mogelijk, gescheiden en verdeeld te houden, en dat wel eeniglijk ter gunste van een of ander geliefkoosd kerkelijk leerbegrip, waaromtrent men elkander met goedwilligheid behoorde te verdragen. De Staat zal dan, bij den volwassen burger, op eenheid doelen; terwijl het Onderwijs, bij den toekomstigen staatsburger, met milde handen, de zaden van tweedragt en verdeeldheid strooijen zal.’ Zelfs een voorstander van de scheiding der scholen ontveinst deze gevolgen niet. Want de Heer groen van prinsterer erkent, Adviezen in de Tweede Kamer, bl. 90: ‘Ik geloof met u, dat in het bestaan

{==76==} {>>pagina-aanduiding<<}
van Katholijke tegenover Protestantsche Scholen geen middel tot eendragt en vredelievendheid ligt; ik wensch, dat de nadeelen, hiervan onafscheidelijk, mogen verzacht worden; maar de oorzaak van het kwaad ligt niet in de tegenstelling der Scholen, maar in het aanwezen van eene gedeeltelijk Katholijke, gedeeltelijk Protestantsche bevolking.’ Dragen wij deze woorden in de gewone taal over, dan willen zij zeggen, dat in het bestaan van Katholijke en Protestantsche scholen een middel tot tweedragt, verdeeldheid en haat ligt, een middel tot burgeroorlog en vernietiging van onzen kleinen Staat. Maar dan moet men ook aan geen verzachten van nadeelen denken; maar aan middelen om ze voor te komen. Een van beiden: of alle Roomschen moeten b.v. naar Noord-Braband, Limburg en Staats-Vlaanderen gaan wonen, en daar eenen Roomschen Staat uitmaken, en alle Protestanten in de overige Noordelijke streken een' zuiver Protestantschen Staat gronden; of wij moeten overal, bij verschil van Godsdienst, verdraagzaam en vredelievend blijven zamenwonen. Is het eerste onmogelijk, dan moet het tweede plaats hebben. En het tweede is mogelijk. Sedert 1795, dus vijfenveertig jaren, is het gebeurd. Willen de brave Katholijken en Protestanten de oogen er voor sluiten, en zich laten diets maken, dat het niet kan, omdat zekere stemmen, of uit edele of uit slechte beginselen, er zich tegen verheffen? Wil de Regering liever deze stemmen, dan de geschiedenis hooren? - dan: ach, mijn Vaderland!
Verderfelijk zal het ten laatste ook zijn voor de Christelijke Kerk zelve. Nu leeren de onderscheidene Gezindten van elkander, daar zij met elkander in aanraking moeten komen; nu wordt de eenzijdigheid der eene aangevuld door de tegenovergestelde eenzijdigheid der andere. Maar worden de Gezindten zoo veel mogelijk gescheiden, zij zullen zich ieder in hare afgetrokkenheid en eenzijdigheid meer en meer kristalliseren, hoe langer zoo onwarer worden, hoe langer zoo minder het belang der Christelijke Kerk in het oog houden, maar alleen dat der Gezindte. De in

{==77==} {>>pagina-aanduiding<<}
alle opzigten zoo heilzame oppositie zal in het kerkelijke verkwijnen; er zal alleen vijandschap blijven.
Dit verderfelijke van scholen der Gezindten voor de Kinderen, voor den Staat en voor de Kerk blijkt reeds in Duitschland, waar gewoonlijk slechts twee of drie Gezindten door de Regering regtens erkend worden. Ieder, die het Duitsche Schoolwezen en de innerlijke gesteldheid van Duitschland kent, weet en zegt het. Reeds in het naburige Oostvriesland vindt men hierdoor eene spanning tusschen de zoo weinig verschillende Lutherschen en Hervormden, welke wij in ons nu nog verdraagzame Vaderland bespottelijk vinden. Wat zou het in ons land worden met zijne talrijke Kerkgenootschappen?
God beware het Vaderland voor eenen maatregel, die, als artsenij aangeboden, velen nuttig of ten minste onschadelijk voorkomt, en intusschen een doodelijk venijn is!







Een blik op Frankrijk en Europa, sedert de omwenteling van het jaar 1813. (*)

Het is voor den opmerkzamen beschouwer van de lotgevallen der volken zoo min een vreemd verschijnsel, als het is voor den geneesheer aan het leger der kranken, dat, wanneer eene kwaal ergens haar toppunt heeft bereikt, het geneesmiddel niet zelden door haarzelve wordt aangewezen.
Nimmer werd ik van de waarheid dezer opmerking inniger overtuigd, dan toen ik, door de levende spraak van zoo menig ooggetuige, mij verplaatst zag in den toestand, waarin vóór zevenentwintig jaren ons Vaderland verkeerde, toen ik, en zoo menigeen in deze vergadering met mij, in kinderlijke onnoozelheid, aan de knieën mijner ouders dartelde, onbewust, waaraan wij soms dien bangen zucht, die rimpels op het gelaat, dien traan in het oog hadden toe te schrijven. Eerst later, toen zich mijn gezigtskring een weinig verder had uitgebreid, vermoedde - neen, doorzag ik de reden hiervan; en zoo dikwijls voor de zeventiende maal in Slagtmaand, of voor de achttiende in Zomermaand, de zon aan de kimmen was opgegaan, gevoelde ook ik mij geneigd,

{==78==} {>>pagina-aanduiding<<}
mijne dankerkentenis te voegen bij die van zoo velen, welke zeggen: het zijn de goedertierenheden des Heeren, dat wij niet vernield zijn.
Het was een bange tijd, dien wij toen hebben doorgestaan. Gelijk op de ranke kiel, van stuurman beroofd en aan het geweld der golven ten prijs, het veege scheepsvolk met smachtend verlangen het aanbreken van een' kalmen dag te gemoet ziet; zoo was het met Nederland en Europa, nadat het reeds zoo vele jaren de schouders onder het slavenjuk eens Tirans had moeten krommen. Nog altoos bezig met aan zijnen dorst naar veroveringen te voldoen, stond daar de overwinnaar van Austerlitz en Jena, met een leger van 500,000 man voor de poorten van Moscow. Dáar, op zijn nachtelijk leger, als een andere alexander de Veroveraar, uitgestrekt, lachte hem welligt, met het bezit dier aloude hoofdstad, tegelijk de hoop aan op de verwezenlijking van het ontwerp, vroeger reeds, tijdens zijn verblijf in Egypte (*), door hem gevormd. Maar daar is een, die wenkte, en dat wenken was zijn ondergang, Europa's behoud. Duur, maar niet te duur, werd de vrede van een werelddeel gekocht, toen die zelfde Dwingeland, na vele vergeefsche worstelingen, zijne laatste krachten op de velden van Leipzig verzamelde. Het was gelijk aan de stuipachtige bewegingen van eenen, in de kracht zijner mannelijke jaren, den dood in de armen snellenden kranke. Als door eene ijlende koorts tot in
de hartader aangegrepen, doch niet minder gewond naar den geest, achtte hij, in waanzinnigen ijver, het rustig bezit van Frankrijks kroon niet, dat hem, onder verdrag van vrede en vriendschap, zou zijn toegestaan. Hij had den schepter van den Ebro tot den Donau en den Weichsel gezwaaid, en was, als een andere cesar, de eerste Man van Europa geweest: hij bleef de eerste - maar van een plekje gronds, den blik eens veroveraars onwaard. Elba zag hem, den diepvernederden Keizer, als Souverein, in de lente des jaars 1814, den voet

{==79==} {>>pagina-aanduiding<<}
aan wal zetten, en, binnen weinige maanden, Frankrijk aan de spits eens legers; tot dat, in Zomermaand des jaars 1815, nabij den Viersprong en te Waterloo, het pleit tusschen vrede en ondergang beslist werd.
Zoo stond het met de zaken van Europa vóór ruim een vierde van eene Eeuw. En welke nu waren de gevolgen hiervan, inzonderheid voor Frankrijk? - Wij hebben het gezien, te vergeefs waren de pogingen des veroveraars geweest. Het gebouw der Wereldmonarchij lag daar onder zijne eigene zwaarte in puin gestort. Van de verbazende hoogte, waarop zich Frankrijks Adelaar verheven had, zonk hij op eens magteloos ter neêr. Nu schenen zijne vleugelen voor immer geknot. De schrik der Mogendheden, die de Volken aan zijne zegekar boeide, werd zelf als met ketenen beladen, en door zijnen ergsten vijand, wiens ondergang hij tot de kroon op zijne veroveringen had bestemd, als slaaf naar een afgelegen eiland gevoerd, om daar, tusschen eeuwige rotsen, zijnen val te bepeinzen. Wel leefde en werkte zijne gedachtenis onverminderd voort in het hoofd van zoo menigeen, als te vergeefs getracht had, de schande van zijne nederlaag, gelijk te Waterloo, in stroomen bloeds uit te wisschen. Voor immer werd die hoop verijdeld, toen, na vijf jaren, de adem des levens op de lippen des bannelings wegstierf. Rijken en Staten hadden inmiddels zich op hechte grondslagen pogen te vestigen; terwijl eene milde lucht door de vrije borst met volle teugen werd ingeademd. Het vertrouwen herleefde onder de Volken van Europa. Frankrijk, onder zijne oude Dynastie, werd op nieuw in het groote Statenverbond opgenomen (*), nadat het zich van zijnen stalen ringmuur zag bevrijd
en aan Europa zijne schatting had opgebragt. Zou het nu ook zijnen invloed onder de Volken hernemen? Het scheen dwaas en vermetel, dit te durven denken, te meer, nadat men, eene strook lands, met gouden ketenen aan Oud-Nederland vastgeklonken, ten voormuur had bestemd tegen Frankrijks overmoed.

{==80==} {>>pagina-aanduiding<<}
Het was vrede; en vrede was het al, waarvan men droomde, nadat men eenmaal was ingesluimerd.
Intusschen, M.H., en dit moet ik u vooraf doen opmerken, wij menschen kunnen den waren van den schijnbaren horizont aan den staatkundigen hemel niet onderkennen. Moeijelijker dan ooit is het, zelfs voor den schrandersten, geworden, om uit de voorhanden verschijnselen, naar waarschijnlijkheid, de toekomst te berekenen. Vreemde bestanddeelen hebben zich, met het gewijzigd verkeer der Volken, in menigte met de hoofdstoffen vermengd: houden deze zich niet vrij, of zuiveren zij zich niet op haren tijd, dan is de omkeering der maatschappelijke orde onvermijdelijk. De geschiedenis van het verledene heeft op vele punten opgehouden, een veilige gids te zijn voor de toekomst; en wil men den stand des staatkundigen barometers naar beursberigten of de verschillend gekleurde opiniën van dagbladschrijvers opmaken, men bevindt zich dan als in een' doolhof, en is aan het spel van meeningen en hartstogten ten prijs. Weinig vertrouwen is er met dat al op die openbare meening te stellen, waar de beginselen van waarheidsliefde en goede trouw aan het eigenbelang of de eerzucht worden ten offer gebragt. Het is de drukpers, die ‘openbaring van allen door allen,’ zoo als de la martine haar noemt, die het tooneel van den strijd van het oorlogsveld tot het gebied des menschelijken verstands, heeft overgebragt. Onder hare gelederen schaart zich zoo menigen onmondigen, die tijd en krachten, dikwijls met verzuim van zijne dierbaarste belangen, voor dezelve veil heeft. Zij spant de vierschaar, voor welke zij, bevoegd of onbevoegd, Overheden en Koningen daagt, en hen verantwoordelijk stelt voor het, naar hare wijze, begrepen belang der Natiën. Konde die regtbank nu besluiten, om met evenveel onpartijdigheid de Volken te waarschuwen tegen overdrijving en de daaruit ontstane ultra's, als het den Vorsten slechts raden moest, om op de behoeften van hunnen tijd en volk naauwlettend acht te geven, en door heilzame hervormingen de
omwentelingszucht in hunne Staten te beteugelen en te voorkomen; de geest des opstands had niet zoo spoedig reeds in Spanje en Napels gewoed. Een karel de X was niet zoo ligt een werktuig van Adel- en Priesterheerschappij geworden, en de bourbons waren met hem op den troon gebleven. Het zou aan anderen het voorbeeld en de aanmoediging, zoo als in Bel-
{==81==} {>>pagina-aanduiding<<}
gië, hebben bespaard, en geene gedrogtelijke Unie zou dáár ooit, onder het vaderlijk bewind van eenen wijzen Koning, zijn tot stand gekomen. Dat vaderlijk bestuur zou ook elders den opstand, waar die anders het meest van allen scheen gewettigd, hebben vermijd, in stede van nu door de kracht der wapenen te zijn verplet. Pruissen, hoewel sterk door het openbaar gevoelen en slechts naijverig op zijne regten tegenover vreemde aanmatigingen, zou niettemin op zijne hoede zijn, om het uur der geboorte te berekenen eener Constitutie, in eene koninklijke belofte gegrond. Wat meer is: een kleinen Staat, gelijk ons Vaderland, in de gegevene omstandigheden Europa ten voorbeelde, zou de eer der Constitutionele vrijheid voor het oog der Vorsten niet hebben behoeven te regtvaardigen. Met één woord: al wat wèl denkt in Europa zou het oproer evenzeer geschuwd en gefnuikt hebben, als het den opstand van eene verdrukte Christennatie heeft toegejuicht, en zichzelven bij de ochtendschemering van het herrijzend Griekenland gelukgewenscht. Welk eene toekomst toen, M.H.! en nu, welk een verleden!
Hoedanig een strijd er in het verborgen was gevoerd, zou eerlang door daadzaken voor het oog van gansch Europa aanschouwelijk worden. En inderdaad, de vulkaan was naauwelijks in zijne ingewanden bekoeld, of daar verhieven zich nieuwe rookkolommen. Het schrikspook der Omwenteling vertoonde zich in al zijne afzigtigheid voor de ontstelde verbeelding. Reeds waarde het om in de straten der hoofdstad. De gemoederen, op het ergste voorbereid, verbeidden slechts het teeken. Dat teeken vertoonde zich in de willekeurige besluiten van een' onzelfstandig' Vorst; waarop zich de kreet des oproers alom deed hooren. Een Koning viel van zijnen troon, en zijne Ministers moesten het misbruikte gezag met het verlies hunner vrijheid boeten. Frankrijk voelde zich tot in zijne grondvesten geschokt. Die schok werd ook elders gevoeld. Volken geraakten in opstand tegen hunne Regeringen. Hier werd de opstand bedwongen, en - de bewerkers beklaagd; dáár zegevierden zij, en Europa's magtigste Monarchen schenen huns ondanks zich verbonden te hebben, om, onder den schijn van niettusschenkomst, het oproer te huldigen. Dat waren de gevolgen der Julij-revolutie! Zij werd door de Septemberdagen gevolgd; en wij, M.H., moesten het ons aangeboden bezit van hetgeen, waar-
{==82==} {>>pagina-aanduiding<<}
voor wij den prijs hadden betaald, om niet ons zien ontrooven. Doch wij laten gaarne aan afvalligen den roem van zich trouweloos te hebben losgescheurd, om dien met anderen te deelen, of liever, als een droppel in een' naburigen oceaan, verzwolgen te zien. Europa's Mogendheden mogen inmiddels op hunne hoede zijn; want die voormuur met zijnen ring van vestingen ligt ingestort, en op deszelfs puin zal welligt de Adelaar zich eens een eigen nest bouwen!
Wie is hier vermetel genoeg, den sluijer der toekomst op te heffen? - Daar kwam van achter de rotsen van Albion eene vriendelijke hand, die zich naar de overzijde van het Kanaal uitstrekte. Hetgeen nooit gehoord was, het Luipaard dáár aan gindsche kusten verbond zich met den Adelaar van het Zuiden, en met dezen de zelfzucht en de overmoed, om het onregt en geweld voor het oog der Volken te wettigen. Het nam een levendig deel in de onregtvaardigste zaak, en billijkte zelfs, ten koste van welgeslotene verdragen, de eischen onzer tegenpartij; terwijl het acht jaren lang een Volk, aan gene zijde van de Pyreneën, door vloek en moord zag overstelpt, en inmiddels - eenige nietswaardige ondersteuning uitgezonderd - onverschillige aanschouwer bleef. - Ontzet u, M.H., over de Natie, waar de oproergeest tot zes malen toe den arm tot Koningsmoord wapent; maar beeft nog meer voor den Minister, die, om de gunst van zulk eene Natie, alles op het spel zet. Een slapelooze nacht welligt, en daar verrijst in de ziel diens éénen het denkbeeld, om, door het vermolmend gebeente des veroveraars, de roemzucht der Natie nog meer te ontvlammen, Europa tot verontwaardiging te tarten, ja de misdaad zelve, in den persoon diens vergoden Tirans, ware het mogelijk, op nieuw ten troon te verheffen. Engeland, dat reeds zoo veel voor een gehuicheld verbond veil had, reikte hem de sleutels van het graf; en terwijl het stof, waaraan, - mag ik zoo spreken? - de vloek van Europa kleeft, wordt opgedolven, zijn het weder andere belangen, die scheiden, wat kort te voren onlosmakelijk scheen. Daar verheft zich uit het Oosten de kreet des opstands, als moest het de tegenwerping ontzenuwen, dat de hier geschetste rampen slechts tot het gevolg van een Christenvolk behooren. Een Vazal staat op, in een werelddeel, waarin geene Christenmogendheid, om

{==83==} {>>pagina-aanduiding<<}
zoo te spreken, een voetbreed gronds bezit, buiten de ons ontnomen parel aan deszelfs uiterste spits, en het roofnest, om welks bezit Frankrijk te vergeefs kampt en zijne kinderen en schatten op het spel zet; die Oproervorst dreigt het reeds wankelend gebied zijns Meesters met den ondergang. Europa's Mogendheden, onderling naijverig, bieden zich hem tot schutsheer en helper aan. Frankrijk weigert er deel aan te nemen - en nu dreigen van nieuws de kansen des oorlogs Europa in bloed en tranen zich te zien baden. Zal het Frankrijks roem of zal het zijne schande zijn? De staatkunde onzer Eeuw moge het beslissen; doch er is een, die de geheime bedoelingen kent en oordeelt. Daarom ook, M.H., één uitzigt blijft ons overig. Ons lot, het lot der Volken hangt aan den evenaar in de hand des Opperbestuurders. Op nieuw is het donker van rondom; maar wordt de wensch van het welgestemde hart, dat vrede en godsvrucht ademt, vervuld, dan vereenigen zich, op den wenk van eenen de la martine (*), die zelfde Monarchen, om het beschaafde, vooral Christelijk beschaafde Westen, ten zegen te stellen van het ééns zoo bevoorregte, maar thans diepvernederd Oosten, waardoor tegelijk Europa van zijne overbevolking zal worden ontlast, het evenwigt onder de Volken hersteld, en het geluk der Natiën te eerder op regt en waarheid zal worden gevestigd, als de hoop op eenen eeuwigen vrede minder een droom zal zijn, maar zamensmelten met het geloof aan die ééne belofte: de Aarde zal vol worden van de kennisse des heeren, gelijk de wateren den bodem der zee bedekken.
En gij, mijn Vaderland! dat daar gebogen gaat onder den druk der tijden, waardoor zult gij uwe regten onder de Volken van Europa handhaven? Daardoor, dat gij aan den alouden roem, vaderlandsliefde en vrijheidsmin, vereenigd met deugd en Godsdienst, dat plegtanker uwer behoudenis, getrouw blijft. Laat dan troonen om ons heen verzinken en oprijzen, en schepters van de eene hand in de andere overgaan; laat zelfs bezwaar op bezwaar u een gedeelte van den prijs, waaraan het zweet onzer Vaderen hecht, afvorderen: wij weten, waaraan en aan Wien wij ons te houden hebben. Zij dan ook uwe rol zoo schitterend niet als weleer, uwe bestemming is nog dezelfde, van, als het

{==84==} {>>pagina-aanduiding<<}
brandpunt van orde en ware vrijheid, aan Europa het voorbeeld te geven, waarin het geluk der Volken gelegen is. Dat, wat ook wankele of valle hier beneden, de Godsdienst immer de hoeksteen van den Staat blijve! Hoe men dan ook verschille omtrent den vorm, geluk zonder ware vrijheid, en deze zonder deugd, is eene hersenschim, welke, door eene onreine verbeelding geteeld, slechts bij eenen bedorvenen tijdgeest te huis behoort.

's Gravenhage, November 1840.
C.J.v.H.


De struikroovers in den kerkelijken staat.

(Vervolg van bl. 34.)

Wij willen hier de geschiedenis der rooverijen niet schrijven; ons voornemen is alleen, als bewijsstukken van de hierboven in het midden gebragte bedenkingen, eenige daadzaken aan te voeren, die tevens dienen kunnen, om de stoutheid dier avonturiers, hunne wijze van leven en bestaan, de slapheid der regering, wanneer het er op aankwam hen te bestrijden en de gevoelens, welke zij den bewoners van het gebergte inboezemen, te doen kennen. Het waren, om zoo te spreken, de laatste hoofdstukken hunner geschiedenis: ditmaal was het schandaal te erg en te langdurig; het moest een eind hebben.
Inderdaad had, van 1816 tot 1819, het rooven in de Staten van den Heiligen Stoel een' ontzettenden aanwas bekomen; benden struikroovers doorkruisten de Apennijnen in alle rigtingen. Na een tijdlang gedraald en onderhandeld te hebben, besloot de regering, strenge maatregelen te nemen. Een vreeselijk voorbeeld willende stellen, decreteerde zij, dat de stad Sonnino gesloopt en derzelver bevolking verstrooid zou worden. Aan dezen kant verjaagd, verschansten de roovers zich in de bergen van Core, en, den Sacco overtrekkende, naderden zij Frosinone en Alatri.
Men was in de eerste dagen der maand Augustus 1819, toen plotseling de maar van de aankomst der roovers rich in den omtrek van Palestrina en Tivoli verspreidde. Men zeide, dat hunne talrijke benden, uit het platgeschoten Sonnino verjaagd, naar het middelpunt der bergen van den Ro-
{==85==} {>>pagina-aanduiding<<}
meinschen Staat afdeinsden, onderweg ieder opligtende, van wien zij hopen konden losgeld te trekken, en aan de dorpen in het gebergte brandschatting afpersende. Die bandieten, aan de strafoefening te Sonnino ontkomen, ademden niets dan wraak. Velen hunner hadden tot de bende van de cesaris behoord, die het vorige jaar omstreeks Terracina gesneuveld was. Gedwongen, om voor het legertje van tweeduizend man, hetwelk de zuider-distrikten bezet hield, te wijken, hadden zij zich in onderscheidene hoopen verdeeld, en den omtrek van Subiaco en Tivoli tot hunne vereenigingsplaats bestemd. Hun oogmerk, zeide men, was, de kleine steden van dat gebergte te overrompelen; misschien zelfs, wanneer zij talrijk bijeen zouden zijn, eene stoute verrassing tegen Rome te wagen; zij droomden van niets dan van het plunderen en inbrandsteken der voorsteden, omdat, zoo zij moesten omkomen, zij wenschten het met luister te doen.
Den 9 Augustus zagen twee jonge landlieden, die de gereedschappen van eenen landmeter droegen, welke voor het kadaster werkzaam was, aan den zoom van een bosch, niet verre van den weg naar Guadagnola, eenige gewapende mannen op hen aankomen; zij wilden de vlugt nemen, maar dezen, de geweren op hen aanleggende, geboden hen te blijven staan. Half dood van schrik, waagden de jonge lieden niet, zich tegen hunnen wil te verzetten. De roovers alstoen, hen voor zich heen in het hout drijvende, voerden hen naar eene open plek in het bosch, waar tien of twaalf hunner gezellen op het gras lagen. Aldaar hield een dier lieden, die het hoofd der bende scheen, een lang verhoor over hen. Hij vroeg hun wie zij waren? vanwaar zij kwamen? of er soldaten te Tivoli en te Poli lagen? of de inwoners van Poli, het naaste vlek, rijk waren? wat men van derzelver gewoonten wist? op welke uren zij hun vlek verlieten? Gelijk men ziet, poogden zij van hunne gevangenen al de inlichtingen te verkrijgen, welke hun van dienst konden zijn bij de uitvoering van hun oogmerk, hetwelk was, zich van die rijke inwoners meester te maken, om hun losgeld af te persen. Daar de twee jonge landlieden niet veel wisten, viel het hun niet moeijelijk geene verraders te worden. Misnoegd, noemden de roovers hen honden, dwongen hen op het gras te gaan liggen, en, daar zij tegen het midden van den dag over honger begonnen te kla-
{==86==} {>>pagina-aanduiding<<}
gen, wierpen zij hun eenige pagnotten (kleine broodjes) met kaas toe, en zonden hen tegen het vallen van den avond naar Poli terug.
Zoodra zij te huis waren, verhaalden onze twee jonge lieden wat hen overkomen was aan de inwoners van het vlek, die, op de maar daarvan, bijna allen rondom hen waren zamengestroomd. De geheele plaats was in angst en opschudding; men was bezig honderderlei gissingen omtrent de oogmerken der roovers te maken, toen twee herders, die uit de zuidelijke distrikten kwamen, berigt bragten, dat zij hen in de rigting naar Capranica hadden zien voorbijtrekken. Was deze bende dezelfde als die van Guadagnola? Dit wisten zij niet. De bandieten hadden zich van hunnen voorraad aan broodjes, kaas en melk meester gemaakt, en het avondmaal gehouden met twee hunner schapen, welke zij geslagt hadden. Die berigten leden geenen twijfel; de herders bragten aan hunne meesters de vachten terug van de schapen, welke de roovers verslonden hadden. De schrik der Polesanen, die zich dus van alle kanten door gewapende rooverbenden omsingeld zagen, vermeerderde nog door dit verhaal. Eenige jonge lieden behoorden tot de burger-militie. Moediger dan de overigen, spraken zij er van, om zich te wapenen; maar zij mogten zulks niet, zonder dat de opperste van het distrikt, die het bevel over de gewapende magt voerde, er verlof toe gaf. De overheden van Poli moesten dus eene expresse naar Palestrina zenden, om hem berigt te geven van het gevaar, waarin hun vlek zich blootgesteld zag, en het bedoelde verlof te verzoeken. In afwachting van zijn antwoord, moesten de inwoners ongewapend blijven. Dank zij de dwaze angstvalligheid der regering, welke de Carbonari nog sterker vreesde dan de roovers, hadden deze de handen ruim.
De herders, die te Poli teruggekomen waren, hadden in last, om, van wege de roovers, aan een' der rijkste eigenaren van het land eene dubbele boodschap te brengen. Een der bedienden van dien man, die ettelijke maanden te voren door hem mishandeld geworden was, had de wijk in de bosschen genomen en was roover geworden. - ‘Zegt aan mijnen meester, dat ik hem nu het beloofde bezoek kom brengen, en dat hij staat maken kan, dat ik hem al zijne beleefdheden vergelden zal!’ had hij aan zijne vorige medebedienden gezegd. Maar het hoofd der bende, dat meer op

{==87==} {>>pagina-aanduiding<<}
voordeel dan op wraak bedacht was, had bij de boodschap van zijnen onderhoorigen deze verzachting gevoegd: hij beloofde den schuldige vergetelheid van het verledene en veiligheid voor het vervolg, bijaldien hij binnen eenen voorgeschreven tijd, op eene bepaalde plaats, zeker getal van kleederen, mantels en hemden deed nederleggen. Weigerde hij zulks, alsdan zou geheel de troep zich de wraak van den herder aantrekken, zijne kudden zouden om hals gebragt worden, en, kreeg men hem persoonlijk in handen, alsdan zou hij in de ijselijkste folteringen sterven. Die bedreigingen deden den rijken inwoner van Poli schrikken; maar, daar het den man aan eene zekere mate van zielskracht niet ontbrak, deed hij des anderen daags aan de Romeinsche regering vragen, of hij, den eisch der roovers weigerende, op de bijzondere bescherming der policie en op eenige vergoeding voor het waarschijnlijke verlies van zijn vee zou kunnen rekenen. Het antwoord der regering was zoodanig, dat hij zich haastte, de kleederen, hemden en mantels op de hem aangewezene plaats neder te leggen.
Des anderen daags, den 10 Augustus, 's morgens zeer vroeg, was de bevelhebber van het distrikt te Poli aangekomen, en riep er de burgermagt bijeen. Laat ons hier de reizigster hooren spreken, van wien wij een deel dezer bijzonderheden ontleenen (*); het tafereel, hetwelk zij ophangt, is naar het leven geschilderd:
‘De Maarschalk (want dien grootschen titel draagt deze gezagvoerder) de burgermagt bijeengeroepen hebbende, waren wij uit onze vensters van een der zonderlingste tooneelen getuigen. Hij zelf, geen ander wapen voerende dan een groot ruiterspistool in zijnen gordel, liep de straat aanhoudend op en neêr, raadplegende met de aanzienlijksten van het land, want men was reeds in den eerstkomenden nacht eenen aanslag der roovers tegen Poli wachtende. Ten gevolge eener onstuimige beraadslaging, besloot men, veertien

{==88==} {>>pagina-aanduiding<<}
à vijftien jonge lieden te verzamelen, en wapende hen met ganzenroeren en slechte soldatengeweren. Dit was het, wat men de gewapende burgermagt noemde; en de wapenen waren de eigendom der regering, welke dezelve bij gewigtige gelegenheden uitdeelde. - Omstreeks tien ure voerde men deze kleine legerbende buiten de hoofdpoort van het stedeken, op een pleintje, waar de kinders gewoonlijk gingen spelen. Daar namen de vrijwilligers de proef van hun buskruid, en schoten naar het wit onder het oog der roovers, die de naburige hoogten bezet hadden. Vervolgens, nadat hun getal door nog eenige bijgekomenen vergroot was, openden zij den veldtogt, veeleer echter met oogmerk, om de roovers te verschrikken en te verjagen, dan om hen in ernst aan te grijpen: inderdaad bezaten de meesten noch kruid noch kogels; die het best voorzien waren, hadden weinig meer dan een paar schoten. Naauwelijks was dit detachement op marsch gegaan, of tweehonderd boeren trokken de stad in, onder het aanheffen van zulk een vreugde- en zegegeroep, dat wij aanvankelijk niet anders dachten, of de roovers waren door de uitgetrokken burgermagt achterhaald en vernield. Dit echter was in geenen deele het geval: de aankomende landlieden hadden alleen het vee, hetwelk verstrooid op de heuvels in den omtrek graasde, bijeengezameld, en trokken nu stedewaarts, groote troepen ossen, koeijen en kalveren, die door al de vrouwen en kinderen der plaats verzeld werden, voor zich heen drijvende. Toen het avond werd, kwam een Luitenant van het Pauselijke leger, door ettelijke soldaten gevolgd, te Tivoli aan. Deze krijgslieden kwamen tot de verdediging van Poli medewerken. Toen zij het vlek binnentrokken, wekte hunne komst eene zonderling gemengde aandoening. De inwoners waren hoogelijk verheugd, hen in hun midden te hebben; maar evenwel zouden zij zich gaarne ontslagen hebben van den last om hen te huisvesten en te voeden. Ook staken hunne glinsterende uniformen, hun
afgemeten soldatentred te zeer af bij de grove kleederen en boersche houding onzer vrienden, aan welke daarenboven hun toon van gezag niet bijzonder behaagde. Eindelijk echter verdwenen van lieverlede de lantaarnen van de straat; men dacht niet meer aan den gevreesden aanval der bandieten, en de nacht liep ongestoord voorbij.’
Terwijl de nadering der roovers zoo veel opschudding in

{==89==} {>>pagina-aanduiding<<}
het vlek Poli veroorzaakte, was de schrik niet geringer te Tivoli en te Palestrina, zoodat verscheidene steden en vlekken, slechts weinige uren van Rome gelegen, in vollen vredestijd, door eene handvol fielten in staat van beleg gehouden werden. Het stadsgebied van Rome zelf werd bedreigd; de inwoners van deszelfs voorsteden waren niet zonder vrees, en evenwel had de Romeinsche regering eene legermagt van twaalfduizend man te harer beschikking. Zou men niet denken, dat de tijden van piccolomini en marco sciarra teruggekeerd waren? (*)
De boeren, welke men uitgezonden had om de roovers te vervolgen, hadden niet den minsten lust, deze geduchte tegenstanders te ontmoeten. De soldaten, die hen verzelden, hadden veel moeite om hen voorwaarts te krijgen; hunne vrees verraadde zich door gedurige uitroepingen en door een aanhoudend aarzelen. Bleven een paar man van vermoeidheid achter, zoo riepen de voorsten terstond: ‘Ach God! zij verlaten ons.’ - ‘Daar zijn de roovers!’ herhaalden zij elk oogenblik, zoo luid zij konden, even als zouden zij hen gaarne gewaarschuwd hebben. Toen men

{==90==} {>>pagina-aanduiding<<}
eindelijk de zekerheid had, dat de bende verhuisd was, keerde de vrolijkheid onder onze vrijwilligers terug; sommigen klouterden op de boomen, om eekhoren-nesten te vinden; anderen vertelden kortswijlende, hoe zij uit de gevangenis ontsnapt waren; een jonge boer, die door zijne uitnemende vlugheid eens de sbirren, die hem op de hielen zaten, teleurgesteld had en sedert niet meer ontrust geworden was, beklom de hoogste kastanjeboomen, en, om te toonen, dat hij nog niets van zijne behendigheid verloren had, liet hij zich aan de uiterste punten der takken naar den grond af, met al de kluchtige kuren van eenen aap. Men ziet, dat de vervolgers niet veel beter waren dan de vervolgden. De Franschen wisten het bij soortgelijke gelegenheden anders aan te leggen: zij omgaven de recruten met soldaten, die bevel hadden, op de onwilligen, de achterblijvers en de bangen vuur te geven. (*)
Bij de terugkomst van dezen togt vernam men, dat de heelmeester van Castel-Madama, een klein gehucht omstreeks Tivoli, eustachio cherubini geheeten, als ook bartolomeo marasca, zaakwaarnemer van den Ridder bischi, door de roovers opgeligt waren, die, hopende een goed rantsoen van hunne gevangenen te trekken, hen diep in het gebergte gevoerd hadden. Die tijding wierp elk der bedreigde vlekken in verslagenheid, en verdoofde geheel en al den reeds zeer twijfelachtigen ijver der inwoners. Blijde een voorwendsel gevonden te hebben, om zich aan geene nieuwe gevaren bloot te stellen, zeiden zij onder elkander, dat, zoo lang het losgeld voor den chirurgijn niet betaald en hij door de roovers niet op vrije voeten gesteld zou zijn, men zich stil moest houden en alleen op verdediging bedacht zijn, want dat anders die booswichten, wanneer men hen vertoornde, hunne gevangenen zeker om hals zouden brengen. Hiervoor was een schijn van grond. Men vergenoegde zich derhalve, de benden, die zich omstreeks San Gregorio en Mentorella schenen zaamgetrokken te hebben, gade te slaan, en bezette eenige der passen, door welke men onderstelde, dat zij zouden trachten te ontkomen. Naauwelijks was deze laatste maatregel genomen, of men kreeg berigt, dat een der twee gevangenen, bartolomeo marasca, werkelijk gedood was, en dat zijne moordenaars

{==91==} {>>pagina-aanduiding<<}
in de rigting naar Guadagnola aftrokken. Deze doortogt was de eenige, die niet bezet was. De Maarschalk, die thans te Tivoli was, zond derhalve een expresse naar Poli, om de inwoners te gelasten, zonder verwijl derwaarts te trekken, opdat de roovers niet konden ontsnappen.
‘Het bevel werd des avonds ontvangen. Nagenoeg al de manspersonen van Poli waren te Palestrina, werwaarts zij zich gewapend begeven hadden, om hun vee te verkoopen en er zich te verlustigen. Men koos dus de minst onweerbare manschap uit de oude lieden en de knapen, welke men op de hoofdstraat had doen bijeenkomen; de vrouwen, met brandende lantarens in de handen, hadden zich rondom hen verzameld; zij liepen ginds en herwaarts, onder groot geschreeuw vorderende, dat hunne mans en hunne kinderen niet op dien togt zouden uitgezonden worden, want dat de roovers van derzelver afwezigheid gebruik konden maken, om de stad aan te tasten. De huisgezinnen, die wapenen bezaten, weigerden ze af te geven. Om aan die tegenkanting een einde te maken, deden de overheden en de officieren de deuren van eenige huizen met geweld openen, om de aldaar aanwezige wapenen weg te nemen; maar die wapenen waren zoo goed verborgen, dat ook deze krachtdadige maatregel vruchteloos bleef. Ziende, dat het onmogelijk was, zelfs het klein getal volks, hetwelk men had kunnen bijeenbrengen, van wapenen te voorzien, besloot men tot 's anderendaags te wachten, dat is te zeggen tot op de terugkomst dergenen, die naar Palestrina gegaan waren. Het tooneel, hetwelk de straat, waar deze verhandelingen plaats hadden, opleverde, was voor de inwoners van Poli even nieuw als voor ons vreemdelingen. Gewapenden en ongewapenden, vrijwilligers en weerbarstigen, allen schreeuwden luidkeels door elkander; de vrouwen, aan de eene hand een kind, in de andere eene lantaren houdende, liepen als razenden op en neêr, nu eens de twisten stillende, dan weder ze aanvurende. Zij, die naar Palestrina geweest waren, keerden troepsgewijs terug, met hunne zakken vol hazelnoten, allerlei waren op den rug, en de meesten erg beschonken. Een eenige kreet, eindelijk, deed zich boven al het andere gedruisch dezer schrikkelijke
verwarring hooren: “De roovers zijn in aantogt! dezen nacht nog wordt de stad aangevallen!” En niemand dacht er aan, dat middelerwijl de roovers den tijd hadden, om op hun gemak af te trekken

{==92==} {>>pagina-aanduiding<<}
langs den weg, die hun het best vlijde. Op deze wijs liep de nacht van den 18 Augustus in het vlek Poli ten einde.’ (*)
Kan men zulk eene verwarring begrijpen, en dat zes dagen na de aankomst der roovers, toen de regering overvloedig tijd gehad had, om, in plaats van die bloohartige en slecht gewapende burgers, des vereischt, duizende soldaten in deze zoo nabij Rome gelegene oorden te verzamelen, de rooverbenden te omsingelen, en niet een eenig man derzelven te laten ontsnappen? En dan verwondert men zich nog over den voortduur der rooverijen in de Romeinsche Staten!

(Het vervolg hierna.)


Twee brieven.




Brief van Tante Emmerentia aan haren Neef Jacob.

Terwijl mijn man een brief van dankzegging aan uwe ouders schrijft voor het onthaal, dat wij op Zorgvrij, zoo regt broederlijk en zusterlijk, mogten genieten, wil ik toch ook een lettertje of wat aan u, lieve jacob! insluiten. Dat zal u mogelijk verwonderen, en ik zelve heb er lang over gestaan, of ik het doen zou of niet; maar gisteravond, op mijn wekelijksch kransje, sprak ik er met nicht van winter over, en die vrome ziel bepaalde mij er bij, dat het mijn pligt was, vooral als uwe peettante, en daarom vat ik de pen op.
Gij moet dan weten, dat ik mij des avonds vóór den dag van ons vertrek van Zorgvrij bitter geërgerd heb over de discoursen van dien jongen vriend (zoogenaamden vriend had ik moeten zeggen) van u, dien Proponent of Candidaat, zoo als zij thans, geloof ik, heeten, waarmeê uw vader en moeder zeer ingenomen schijnen, en die, naar het mij voorkomt, bij u niet weinig in de kast staat. Neen, dan is die oude Dominé van uw dorp een ander man, en een waardig wachter op de muren van het geestelijk Sion! Met hoeveel zalving behandelde hij, zondag veertien dagen, den bekenden tekst: ‘Velen zijn geroepen, maar weinigen uitverkoren!’ - Maar, om weêr op dien jongen Proponent te komen, hoe bedroevend is het, dat men tegenwoordig zoo ver van de gezonde leer afwijkt; en daarvoor wilde ik u waar-
{==93==} {>>pagina-aanduiding<<}
schuwen, lieve jacob! Wat zijn dat, nota bene, voor stellingen, zoo als dat jonge mensch dorst voordragen, en waarnaar uw vader nog al ooren had, dat men in den Bijbel onderscheid moest maken tusschen Gods Woord en Heilige Schrift? Om geen moeite te maken, heb ik gezwegen, want dat jonge mensch was mij al te wijsneuzig; maar staat er dan niet geschreven: Alle schrift is van God ingegeven? Zoo ver gaat het thans, als men de Schrift verdraait! En dan, wat hij over zijn zoogenaamd dadelijk Christendom opgaf, (ik ben blijde, dat ik er de helft van vergeten ben) dat liep wel lijnregt in tegen den Catechismus, de Formulieren en de Synode van Dordrecht, en dat wilde ik u zeggen, om u te waarschuwen, eer het te laat is, en dat Heer ook u een rad voor de oogen draait, om daardoor, tot mijne smart, van de regtzinnige leer af te wijken. Zoo als ik zeide, ik herinner mij niet meer, wat die nieuwerwetsche Proponent al gezegd heeft; maar ik weet wel, dat het
kant noch wal raakte. En dan dat gesmaal op 'sHeeren volk heeft mij bitter geërgerd, en ook nicht van winter, wie ik er een en ander van verhaalde. Bedenk toch, lieve Neef! dat de mensch onbekwaam is tot eenig goed en geneigd tot alle kwaad, zoo als de Catechismus zegt, ten zij hij door den Geest wedergeboren worde. Daarom vallen dan ook zelfs de Uitverkorenen in verzoeking en in den strik; maar dat geschiedt onder 'sHeeren vrijmagtige toelating, om hen bij hunne strafschuldigheid te bepalen, en om hun hunne doemwaardigheid te doen inzien. Begrijp eens, Neef! hoe veel gevaar de vromen van harte zouden loopen, als zij in alles onberispelijk waren, om hoogmoedig met hunne geregtigheid te pronken! David was de man naar Gods harte en 'sHeeren uitverkoren knecht, en toch verviel hij tot de gruwelijke zonden van doodslag en overspel, opdat de oude adam van den hoogmoed zich niet in hem zou verheffen. Zoo handelt de Heere met hen, die de zijne zijn, en opdat zij geen afgodsbeelden van eigengeregtigheid zouden oprigten; maar daaruit blijkt het dan ook, dat zij tot het volk behooren, waarvan geschreven staat: Hij geeselt elken zoon, dien Hij liefheeft. Vervalt een vrome tot ergerlijke zonden, zoo als een petrus, dan wordt hij naderhand weêr opgerigt; terwijl judas, die zoon der verderfenisse, als een vat des toorns, tot het verderf toebereid, sterft in de zonde. En wat werd aan paulus gegeven, opdat hij zich niet zou

{==94==} {>>pagina-aanduiding<<}
verheffen? Was het niet een Engel des Satans, die hem met vuisten zou slaan? Hij vond dan ook, dat de genade hem genoeg was, en dat is zij dan ook voor het uitverkoren volk. Ik weet wel, dat de nieuwerwetsche Heeren aan die leer niet aanwillen, en zichzelven een gebouw van eigengeregtigheid oprigten; maar waarvan bouwen zij dat? Van hout, hooi en stoppelen, die door vuur verbranden zullen. Lieve jacob! laat dus die nieuwe leer, hoezeer de tegenwoordige Predikanten haar voor eene oude en regtzinnige willen doen doorgaan, geen ingang bij u vinden. Ja, ook de Uitverkorenen kunnen struikelen en vallen; maar dat verkeerde doen zij eigenlijk niet, maar de oude mensch der zonde, die in hen woont; die wet, die in hunne leden is en strijd voert met de wet huns gemoeds, zoo als de Schrift zegt; terwijl zij gevoelen, dat er zoo iets noodig is, om hen van hunnen zondigen aard en natuurlijke verdorvenheid, als dood in de zonde en de misdaden, te overtuigen, en opdat zij door de genade, die hun gegeven is, zouden leeren, om hunne roeping en verkiezing vast te maken, gedurig zeggende: Niet ons, o Heere! niet ons, maar uw naam alleen zij de eere!
Het verwondert mij niet, dat die nieuwe verlichters, die den mond vol hebben van een rijk van waarheid en deugd, maar die niet behooren tot het uitverkoren geslachte, het koninklijk priesterdom, het heilig volk, het verkregen volk, en alzoo den geest niet hebben, op de oud-regtzinnigen smalen, en lagchen, wanneer deze struikelen en vallen; maar dat lagchen zal in weenen veranderen, wanneer het met hen gaan zal als met belsazar: Gij zijt gewogen en te ligt bevonden! En zij zullen uitgeworpen worden in de buitenste duiternisse; terwijl de ware vromen zullen ingaan tot de bruiloft in het nieuw Jeruzalem.
Ik zou er nog meer kunnen bijvoegen, lieve jacob! om u te waarschuwen tegen de valsche Profeten, die in schaapskleederen tot u komen, maar van binnen grijpende wolven zijn, en wier deel zal zijn met ezau, die verworpen was naar de vrijmagtige verkiezing des Heeren; maar bij onze tehuiskomst heb ik de najaarswasch gevonden, en die kan ik niet laten liggen. Zoo veel tijd moest er echter af, om u dit een en ander te schrijven, zoo als het hart mij dat ingaf. En daarom nog met een enkel woord: Scheid u af van de ongeloovigen, en zeg tot hen niet: weest gegroet! - Ge be-
{==95==} {>>pagina-aanduiding<<}
hoeft juist mijn geschrijf niet aan uw vader te laten lezen; want ik weet, dat hij er vrij wat tegen zou hebben in te brengen, en dan was al mijn werk vergeefs. Mogten hem de schellen nog eens van de oogen vallen; hij is toch ook in de regtzinnige leer opgevoed; maar die zoogenaamde nieuwe verlichting heeft bij hem alles totaal bedorven.
Uw oom roept mij toe, dat hij mijn brief wil insluiten, en daarom eindig ik dezen, als
Uwe hartelijk toegenegen en liefhebbende Peettante,

Kerklust, 18 Sept. 1840.
emmerentia.




Brief van Neef Jacob aan zijne Peettante Emmerentia.

Ik eerbiedig, hooggeachte Tante! het hart, waaruit uwe goede bedoelingen te mijnen aanzien voortkomen, en die mij uit den uwen van 18 Sept. zijn gebleken. Bij die letteren vermaant ge mij, mij af te scheiden van hen, die gij ongeloovigen gelieft te noemen, en dat ik tot hen niet zou zeggen: weest gegroet! Maar, daar deze bijbelsche uitdrukking alleen slaat op hen, die, tijdens de eerste prediking van het Evangelie, dat Evangelie verwierpen, zoo kan ik dit onmogelijk op mijne broeders in christus toepassen, die erkennen en belijden, dat Hij de Heer is tot heerlijkheid des Vaders, en die alleen met u verschillen in het begrip, dat de besluiten der Dordsche Synode naast, ja boven de uitspraken des Bijbels behooren gesteld te worden. Ik neem gaarne aan, dat er onder de leden der Synode van Dordrecht vele waar godvruchtige mannen mogen geteld worden; maar om hen daarom als door den Heiligen Geest bestuurd en diensvolgens als onfeilbaar te houden, dat klinkt mij, in eene Protestantsche kerk, wat al te Roomsch-katholijk, waartegen ik dus moet protesteren.
Uw brief is daarenboven rijk in schriftuurplaatsen. Ik heb die alle nagezocht; maar zij zien, of op de oude Mozaïsche huishouding en de Joodsch-godsdienstige volksbegrippen, of zij worden uit haar natuurlijk verband gerukt, tot klanken misbruikt, die niets afdoen, veel minder bewijzen. En wat uw gevoelen betreft, alsof God ons in grove overtredingen zou doen vallen, om ons te verzekeren van het deelgenootschap aan zijne genade, in zoo verre, namelijk,

{==96==} {>>pagina-aanduiding<<}
dit de dusgenoemde Uitverkorenen betreft; vergun mij, waarde Tante! u te zeggen, dat ik de leer desaangaande, om de zachtste uitdrukking te bezigen, hoogstnadeelig vinde voor onze opbouwing in godzaligheid.
Gereedelijk erken ik, met u, dat de mensch, en alzoo ook ik, door zonde en zinnelijkheid, verre van God is afgeweken; gaarne geloof ik, dat God, uit grenzenlooze barmhartigheid, zijnen eeniggeboren Zoon, als Verlosser en Heiland, tot regtvaardigmaking, heiligmaking en verlossing, aan de wereld, dat is aan alle menschenkinderen, heeft geschonken; overtuigd ben ik van de waarheid, dat velen niet in christus gelooven, of, zijnen naam noemende, niet afstaan van ongeregtigheid; maar dat die ongelukkigen zulks zouden wezen krachtens eene willekeurige voorbeschikking, dit is eene leer, die men ter naauwernood op een Oostersch despoot zou mogen toepassen, maar die, toegepast op Hem, die de Liefde zelve is, in mij gewaarwordingen doet ontstaan, die mij met afschuw vervullen!
Gaat de mensch verloren, wanneer hij weigert in christus te gelooven, en overeenkomstig dat geloof te leven, dit is zijne schuld, en het zou eene lastering zijn, zulks op rekening te stellen van Hem, die zijnen Zoon, volgens de leer des Bijbels, heeft geschonken tot eene verzoening van de zonden der geheele wereld. En nu zou de Vader van alle barmhartigheid ons doen vallen in zware zonden, opdat wij zouden leeren, hoe bedorven wij van nature zijn?... Hoe geheel strijdig is zulk een gevoelen met het bevel van Hem, die gezegd heeft: Zijt gijlieden dan volmaakt, gelijk uw Vader, die in de Hemelen is, volmaakt is!
Schijnbaar wil men, door deze leer, der Christelijke ootmoed en nederigheid van hart voedsel geven; maar is het ootmoed en nederigheid, wanneer ik mij onder de Uitverkorenen, en, zoo als gij zulks noemt, den Heiligen Geest hebbende, rangschikke en anderen ter helle doeme? Christus leert, dat wij niet mogen oordeelen, opdat wij niet geoordeeld zullen worden, en spreekt de zachtmoedigen zalig; en nu zullen wij, zwakke, zondige schepselen, geesten wegen, harten kennen, nieren proeven, en het oordeel uitspreken over den medemensch en medezondaar!... hoe laatdunkend en hoogmoedig is dat!
Daarbij, welk eene wijde deur zet men niet open tot zondigen, wanneer men, bij het voldoen aan zinnelijke nei-
{==97==} {>>pagina-aanduiding<<}
gingen, hartstogten en driften, zich kan verschuilen achter de armhartige uitvlugt: Dat doe ik niet, maar de oude adam, de mensch der zonde, die in mij is!
Ik geloof van heeler harte, lieve Tante! dat gij het verderfelijke van eene leer, die tot zoo iets leidt, en die daarenboven geene bijbelsche leer, maar een resultaat van menschelijke uitvinding is, niet hebt ingezien. Ware dit toch het geval, dan blijft uw welwillend hart mij borg, dat gij van deze leer zoudt bekennen, dat zij onmogelijk uit God zijn kan.
Jezus zegt van de Joden, die Hem, als den christus, verwierpen, niet: Gij kunt niet - maar gij wilt tot mij niet komen, opdat gij het leven hebt. Petrus werd, na zijnen zwaren val, weder in genade aangenomen, niet omdat hij uitverkoren was - en daarom zondigen konde zoo veel het hem lustte - maar omdat hij, met innig berouw en leedwezen, zijne zonden betreurende, tot christus de toevlugt nam. Judas ging henen naar zijne eigene plaatse, niet als een vat des toorns ten verderve bereid, maar omdat hij in de wanhoop, zonder boete en berouw, zijne toevlugt zocht. Lieve Tante! wij handelen Godslasterlijk, wanneer wij, door menschelijke leeringen, den vlekkeloos Heilige tot een bewerker en oorzaak der zonde maken. Immers wat baat het mij, te pogen, om, met hart en ziel en alle mijne krachten, God lief te hebben boven alles en mijnen naaste als mijzelven, indien ik, volgens eene feilbare menschelijke leer, niet behoor tot het getal der Uitverkorenen?
Ik neem mijn gunstig oordeel, hiervoren omtrent de Dordsche vaderen geveld, niet terug; maar wanneer ik de meerderheid dier Heeren andersdenkenden zie veroordeelen, en, door staatkundige magt gesteund, zie vervolgen, kerkeren en verbannen, dan moge dat honderdwerf met de leer der Dordsche vaderen overeenkomen, maar het is weinig overeenkomstig met de leer van den Discipel, dien de Heer liefhad: Kinderkens, laat ons elkander liefhebben!
Ik geloof niet, lieve Tante! dat, wanneer ik aan joannes de voorkeuze geef boven een' bogerman en trigland, ik gevaar loop te dwalen; en, u biddende, dat gij, omtrent mij, zonder zorge zijt, noem ik mij

Uwen gehoorzamen Dienaar en liefhebbenden Neef,

Zorgvrij, 24 Sept. 1840.
jacob.







{==98==} {>>pagina-aanduiding<<}

Huiselijk leven van het Portugesche hof.

Aan geen Hof misschien wordt een stiller en geregelder leven geleid, dan aan dat van Portugal. De Koningin en de Koning gaan, behalve op dagen wanneer zij de Opera bezoeken, regelmatig ten 10 ure reeds naar bed, en ten 11 of hoogstens half 12 is geheel het paleis zoo stil en donker als het graf, uitgezonderd waar hier of daar de sterkere ademgang van eenen slaper door de zonneblinden dringt, of een nachtlichtje zijnen flaauwen glans laat doorschemeren. De koninklijke echtelingen, die elkander zoo teeder beminnen als eenig paar, dat immer in rijm of onrijm geroemd geworden is, vindt deze wijs van leven volkomen gepast; maar de jonge Hofdames zuchten niet zelden over de kloosterlijke eenzaamheid binnen de muren van het paleis der Noodwendigheden (Necessidades.) Gedurende het wintergetijde ontvangt hare Majesteit eenmaal 's weeks gezelschap; maar deze soirées zijn, door de stijve Hofgebruiken, die, bij overlevering uit den goeden ouden tijd, hier nog alles eng geprangd houden, zoo gedwongen en vervelend, dat men zich van ganscher harte in zijn eenzaam vertrek terugwenscht. Men zal dit ligtelijk begrijpen, wanneer ik zeg, dat al de Dames in eene en al de Heeren in eene andere kamer bijeen zijn, en dat laatstgemelden er geene stoelen krijgen, vermits de Portugesche etiquette hun het zitten niet veroorlooft. Aan dansen is, bij zulke omstandigheden, in het geheel niet te denken; aan kaartspelen even min, of de Heeren moesten het staande willen doen! Mannelijke galanterie en vrouwelijke coquetterie liggen hier onder een interdict de facto, of zijn ten minste tot een telegrafisch oogenspel beperkt. Het gelukkigste, inderdaad hartverligtende oogenblik dezer soirées is dat, waarop de hoogste personen van den gezelschapskring, die van dezen dwang het allermeest te lijden hebben, de gasten, met een aan allen gerigt: goeden nacht! hun
afscheid geven. Muzijk zeker is er; maar zij behoort zelden tot de soort, van welke shakespeare zegt, dat zij, ‘den zephir gelijk, liefelijk over een bed van viooltjes ademt, geuren stelende en wedergevende.’ Rivieren van limonade en bergen van gebak moeten helpen aanvullen, wat aan het aangename van het onderhoud ontbreekt.



{==99==} {>>pagina-aanduiding<<}

Napier.

Napier is een buitengewoon man. Vroeger, toen hij nog slechts over een fregat bevel voerde, beschouwde men hem steeds als eene soort van dolgeworden Lord cochrane; maar er is methode in zijne dolheid, want hij is, te midden derzelve, behendig en berekenend. Dol is hij in den lust, waarmede hij zich bij elke gelegenheid den geopenden muil van het geschut te gemoet werpt; nergens is het hem zoo wèl als in het gewoel en gevaar van het hittigste vechten, man tegen man. Aan eene hoogst-excentrieke persoonlijkheid paart hij eene rustelooze, ontembare ondernemingszucht. In den jongsten Amerikaanschen oorlog voerden hij en Kapitein gordon hunne fregatten, dwars door duizend hinderpalen, de rivier Potamac opwaarts tot aan de stad Alexandria, alwaar zij de magazijnen vernielden en den vijand op duizenderlei wijzen afbreuk deden. Bij hunne terugvaart moesten zij digt voorbij eene ver in den stroom uitstekende hooge landspits. Hier hadden, door kreupelbosch gedekt, vier- à vijfduizend Amerikanen post gevat, die door één eenig pelotonsvuur al de manschap van het dek der beide fregatten hoopten weg te blazen; maar gordon en napier gingen niet zoo gemakkelijk in den hun gelegden valstrik. Toen zij het gevaarlijke punt nabij kwamen, legden zich hunne schepen over stuurboordszij, hetwelk de uitwerking had, de monden der stukken aan bakboordszij zoo veel meer in de hoogte te heffen. Daarenboven werd de manschap, behalve door de gewone verschansing, door ondoordringbare muren van op elkander gehoopte hangmatten, zeilen enz. tegen het snaphaanvuur gedekt. De stukken kregen eene driedubbele lading van kartetsen, druiventrossen, gehakt ijzer, spijkers enz. Hiermede doorveegde men, aanhoudend vurende, al het struikwerk aan den oever, en de Amerikanen stoven
zonder hunnen gehoopten buit uit elkander. Napier zelf kwam er echter niet geheel tolvrij van af. Alle angstige verschuiling versmadende, sprong hij op een verheven punt der kampanje, om des te beter met eigene oogen de grap te kunnen aanzien, en ontving daarbij een' snaphaanskogel in den nek. Een gevolg dezer gevaarlijke wond is de gebogen rigting, waarin hij sedert genoodzaakt is het hoofd te houden; iets, hetwelk het persoonlijk

{==100==} {>>pagina-aanduiding<<}
voorkomen van den heldhaftigen Kapitein nog slechts des te eigenaardiger maakt. Zijne latere daden zijn bekend genoeg, en met name, hoe hij, in den tijd van twaalf minuten, geheel de vloot van Don miguel genomen heeft. Met denzelfden geest bezield, heeft hij zijnen tegenwoordigen krijgstogt begonnen. Hij was een der eersten, die voet aan wal hadden, en hielp in zijne hemdsmouwen het volk aan het schansgraven en het belegeringsgeschut planten. Men vermeldt, dat hij de inneming van Sidon aan Admiraal stopford met de volgende lakonieke woorden berigt heeft: ‘Sidon is ons. Ik ben vol stof en heb geweldigen honger. Napier.’ - Zulk eenen man, wanneer hij aan het hoofd van Britsche matrozen en mariniers staat, moet alles gelukken, wat voor een mensch slechts immer uitvoerbaar is.


Vliegend postkantoor.

Met de spoorwegsdienst tusschen Londen en Birmingham is een vliegend (want het woord rijdend zou voor de pijlsnelle beweging te zwak zijn) Postkantoor vereenigd. Hetzelve is in een' afzonderlijken wagen geplaatst, die het opschrift voert van: Brievenpost der groote Noorder Spoorbaan. De wagen bevat twee kamertjes, waarvan het kleinere tot ontvangst en afgifte der brievenzakken, het grootere tot de briefsortering bestemd, en overal in het rond met openingen tot het inwerpen der brieven voorzien is. Gedurende den rid, en niettegenstaande het ontzettend snelle van denzelven, worden op elke plaats, door welke men komt, de brievenzakken uitgeworpen en andere opgevangen, welk laatste door middel van uitgespannen netten geschiedt. De daarin opgevangene briefzakken worden oogenblikkelijk geopend, de brieven gesorteerd, om gedeeltelijk reeds in de eerstvolgende stad of dorp, nevens andere, in een' op nieuw gesloten zak, uit den wagen te vliegen. Dit vliegende Spoorwegspostkantoor wordt door niet meer dan één' beambte met eenen medehelper bediend. Binnen den tijd van één uur kan door dit middel een brief geschreven en in handen van den twintig mijlen van daar wonenden correspondent bezorgd zijn.



{==101==} {>>pagina-aanduiding<<}

De gevatte pastoor.

Kort nadat napoleon het decreet had uitgevaardigd, hetwelk beval, in al de zeehavens de Engelsche goederen en de koloniale waren, welke men er meester worden kon, te verbranden, kwam hij eens, terwijl hij een toertje te paard deed, omstreeks Fontainebleau, voorbij de pastorij van een dorpje, binnen welke hij niet alleen volkomen duidelijk het luide geraas van eenen, juist op dat oogenblik in beweging gebragten, koffijmolen hoorde, maar ook eenen sterken reuk van gebrande koffij bespeurde: ‘Ho! ho!’ roept napoleon, ‘hier betrap ik er een', die bezig is mijn decreet te schenden; ik wed, het is de Pastoor!’ En, door nieuwsgierigheid gedreven, stijgt hij van zijn paard en treedt de priesterwoning binnen. Napoleon had juist gegist; de wetschender was de Pastoor zelf, die, zoodra hij den Keizer, welken hij kende, ziet naderen, zijnen koffijmolen nederzet en hem eerbiediglijk begroet. ‘Wat duivel doet gij daar toch, Heer Pastoor?’ vroeg de Keizer, die gelukkig in eene goede luim was, lagchende. - ‘Wel, Sire,’ hernam de geestelijke, ‘ik doe hetgeen uwe Majesteit doet, ik verbrand en verbrijzel koloniale waren.’


Huishouding zonder uitgaaf en toch te duur.

‘Manlief, wat wilt gij heden middag eten?’ vroeg een jeugdig vrouwtje. ‘Een lachje van u, mijne waarde!’ was het antwoord van den vrij karigen, maar zeer galanten echtgenoot; ‘daarvan kan ik wel een' dag leven.’ - ‘Ja, maar ik niet,’ hernam zij. - ‘Nu, neem dan dat,’ zeide de man, gaf haar een' kus, en ging naar zijn kantoor. Hij kwam tot het middagmaal naar huis, deed, ondanks zijne galante ligtverzadigdheid, ruime eer aan het diner, en zeide, terwijl hij een heerlijk stuk gebraden vleesch opsneed: ‘Ziedaar een uitmuntend gebraad; wat hebt gij daarvoor toch wel betaald?’ - ‘Hetzelfde, wat gij mij heden morgen gegeven hebt, liefste!’ - ‘Zoo!’ hernam de man met een bedenkelijk gezigt, ‘dan wil ik u toch in 't vervolg liever huishoudgeld geven.’






{==102==} {>>pagina-aanduiding<<}

Vergankelijkheid.


Hoheit, Ehre, Macht und Ruhm sind eitel! 
Eines Weltgebieters stolze Scheitel 
Und ein zitternd Haupt am Pilgerstab 
Deckt mit einer Dunkelheit das Grab! 
 
matthisson. 



Wat zeggen pracht en praalvertooning? 
Wat ijdle tooi en aardsche glans? 
Wat kroon en schepter van een' Koning? 
Wat hermelijn en lauwerkrans? 
Wat zegt een heir van duizendtallen? 
Wat lage, kruipende vazallen? 
Wat hoofsch gevlei of wapenstoet? 
Wat zegt het, of geheel een wereld 
Ons hoofd mot roem en eer omperelt, 
Ons als begraaft in overvloed? 
 
Wat zegt het, of wij Cresus schatten, 
Geschraapt met zorgen bij elkaêr, 
In kist of koffer zamenvatten, 
Bij buidels, digtgevuld en zwaar? 
Wat zeggen hofpaleis en zalen, 
Waar, bij het schuimen der bokalen, 
Begoochling zwaait den tooverstaf? 
Waar weelde heerscht, door niets te teuglen.... 
Mijn God! heeft dan de tijd geen vleuglen, 
En loopt niet eenmaal 't uurglas af? 
 
Gelijk, na 't vrolijk zonlichtpralen, 
De nacht gesluijerd voorwaarts treedt; 
Zoo ziet ge ook 't vreugdelicht eens dalen, 
Waar gij den doodsnacht bij vergeet. 
O sterveling! hoe hoog gezeten, 
Geen ridderband, geen ordeketen 
Boeit u voor eeuwig aan deze aard': 
Geslachten vóór u kwijnden henen; 
Straks heeft uw zon ook uitgeschenen, 
Zoo vaak bewondrend aangestaard. 
 
Vrij lach', bij onbewolkte dagen, 
De zomer met zijn' dos ons aan; 

{==103==} {>>pagina-aanduiding<<}

De winter zendt zijn geeselslagen, 
En tooi en bloemen zijn vergaan. 
Zoo ook, wat, droomt gij, blijft er over 
Van eer en magt? De vreugderoover, 
Bij wiens verschijning elk verstomt, 
De Dood, waart hier en ginds in 't ronde; 
Welhaast beklimt hij ook uw sponde; 
Hij heft de zeis.... uwe ure komt! 
 
O neen! ze is geen bedrog of logen, 
De les, door 't eeuwental gestaafd; 
Of is, in ongetemd vermogen, 
De tijd niet rustloos voortgedraafd? 
Hoe! staan niet van zijne ijzren wielen, 
Bij 't nederpletten en vernielen, 
Alom de sporen ingedrukt? 
Heeft niet, van 't Paradijs tot heden, 
In spijt van tranen en gebeden, 
De dood miljoenen weggerukt? 
 
Nog eens, wat zeggen eer en schatten? 
Niets! hoe gij ook bij 't afscheid weent. 
Wat blijft de lijkkist 't laatst bevatten? 
De stofklomp van 't vermolmd gebeent'! 
Al dekt men u met praalgewaden, 
Al tooit men 't lijf met eersieraden, 
Al legt men schatten naast u neêr, 
Er rest van al dat ijdel pronken 
Eens, in de groeve neêrgezonken, 
Geen spoor van glans of grootheid meer! 
 
Ja, sluit vrij graf en doodkist open, 
Waarin 't gebeente ligt bewaard 
Van hem, die rijken wist te sloopen; 
Blik neêr, wat heeft de tijd gespaard? 
Verflenst zijn orde- en staatsiekleeden; 
Verkleurd, misvormd gelaat en leden: 
Hier, aardsche grootheid! staat uw grens; 
Hier klinkt een stem uit 's grafkuils duister: 
Van aanzien, eer en magt en luister, 
Ziet gij hier 't overschot, o mensch! 
 
O! bouwen we op geen goed der aarde, 
Wat glans de wereld om ons spreidt: 
Op alles staat, hoe hoog in waarde, 
Met leesbaar schrift: verganklijkheid. 
O dwazen! die zich hier vergapen, 
En in bedwelming vreugde rapen, 
Waar alsem 's levens beker vult; 
Wat zon ook op uw kruin moog' blinken, 
Eens zal die zon voor eeuwig zinken, 
Als eeuwge nacht die kruin omhult. 

{==104==} {>>pagina-aanduiding<<}

Afgodisch moog' men nederknielen 
Bij 't overschot van Held of Vorst; 
Wij kunnen 't stof niet weêr bezielen, 
Of 't leven wekken in de borst. 
Wat is uit de aard' behoort aan de aarde: 
Één goed slechts geeft den stervling waarde; 
't Is deugd: heeft ze in de ziel gewoond, 
Dan moog' de tijd het all' verteren, 
Eene eeuwigheid zal haar vereeren, 
Waar God en Vorst en beedlaar loont. 
 
Wèl hem, 't zij vrije, of slaaf, of Koning, 
Die hier aan schijnschoon 't hart niet hecht, 
Maar eenmaal in zijn laatste woning 
Gerust het hoofd ter nederlegt! 
Dan moog verganklijkheid vrij woeden, 
Haar tand knaagt niet aan 't loon der goeden, 
En, wie hier sterve op stroo of dons, 
Wie inslaapt aan den mond des Heeren, 
Dien wacht dat loon in hooger spheren; - 
Barmhartig Vader, schenk het ons! 
 
j. van harderwijk, rz. 




Twee gedichten op illuminatie-doek te Berlijn.

Bij het Krooningsfeest onderscheidde zich dit van een' pruikmaker:

Met u zij God steeds in verbond! 
Geliefde frits, blijf lang gezond; 
En hebt gij ééns een pruik van doen, 
Ik maak ze naar het laatst fatsoen. 


Alsmede dat van den Redacteur eens dagblads:

De Koning is een Redacteur 
Als geen van zijns gelijken. 
Zijn Censor is de goede God, 
En - vindt niets door te strijken. 




Stroomgedichten.

De eerwaardige vader rhijn (zoo schrijft een Hoogduitsch dagblad) heeft een Adres aan de Duitsche Lyrische Dichters doen toekomen, de bede inhoudende van toch geene gedichten meer aan hem te rigten, dewijl hij in den laatsten tijd, door de aanhoudende regens, buitendien reeds water genoeg in zich heeft opgenomen.

No. I. Meng. bl. 13, reg. 17 van boven, is eene grove drukfout ingeslopen; immers daar staat Judea in plaats van Galilea.



{==105==} {>>pagina-aanduiding<<}

Mengelwerk.




Over den geest van Claudius.


(In een' Brief aan ***.)

Gij vraagt mij naar mijn gevoelen omtrent den geest van mijnen vriend asmus; maar bedacht gewis niet, mijn waarde, dat die vraag spoediger gedaan dan beantwoord kan worden. Het kennen van geesten is zoo gemakkelijk niet als in den tijd, toen de geesten, vooral van afgestorvenen, bij de nog levenden familiaire bezoeken aflegden, en men alzoo tamelijk goed zien kon, hoe een geest er wel eigenlijk uitziet! Deze geesten verschenen meesttijds bij den nacht, of in schemerdonker; maar, sedert de Hervorming, vóór driehonderd jaren, den middeleeuwschen nacht verhelderde, schijnen de geesten iets van de natuur der vledermuizen te hebben aangenomen, en men krijgt hen thans zoo niet meer te zien. Voor 't overige is de menschelijke geest, door en achter het doek van den aardschen tabernakel, zóó verborgen, dat wij er nooit iets van te zien krijgen, en de onzigtbare bewoner in ons - in u en mij - is zoo weinig spraakzaam, dat hij ons nooit eens vertrouwelijk mededeelt, hoe hij er eigenlijk uitziet; en wat wilt gij dan, dat ik u van den geest van claudius zal verhalen? ik, die geen geestenziener ben?
En toch, alhoewel de geest een onzigtbaar iets is, kunnen wij, met een weinig oplettendheid, van de werkingen des geestes, zoo nu en dan, het een en ander hooren, zien en voelen, en het laatste welligt het allermeest. Wij hooren, van hoedanigen geest den mensch is, uit zijne gesprekken; wij zien dit, wanneer hij handelt, in zijne gedragingen; en wanneer woorden en daden met elkander overeenstemmen, of verschillen, iets dat ook wel eens gebeurt, dan voelen wij, uit wat hoek de wind waait, en met welk eene soort van geest wij te doen hebben.

{==106==} {>>pagina-aanduiding<<}

Dat voelen brengt ons doorgaans het verste, omdat wij er door tot het facit der som komen, die in woorden en daden op de lei is gezet. Wèl te spreken, is goed - wèl te handelen nog beter, en beide te verbinden het best van allen. Hoor, vriend! wat wij daarbij gewaarworden, laat zich beter gevoelen dan beschrijven.
Nu kennen wij onzen asmus uit zijne schriften, en weten daarenboven, dat hij een regtschapen man was, zoodat het facit der som, te zijnen aanzien, voorzeker goed moet uitkomen. In den handelenden asmus vinden wij den schrijvenden asmus weder, en dat noemen wij consequent. Claudius schreef zoo als hij dacht en deed zoo als hij schreef, en daarom willen wij met hem vriendschap drinken! Hij staat, in doen en laten, voor ons, en wij kunnen getuigenis geven, van hoedanigen geest hij was, uit hetgeen hij ons schriftelijk heeft nagelaten.
Niet alle onze Landgenooten verstaan het Hoogduitsch, en daarbij heeft het Hoogduitsch van claudius veel eigendommelijks en minder gewoons. Daarom verheugt het mij, dat de Heeren immerzeel, wildschut en tollens ons met eene zoogenaamde bloemlezing uit zijne geschriften, in proza en poëzij, in onze moedertaal, aan zich hebben verpligt. Asmus behoeft voortaan geen vreemdeling meer te wezen op den Nederlandschen bodem.
Gij, mijn waarde, leest den Wandsbecker Bode in het oorspronkelijke, en dat is wel het best, als men denzelven bestuderen wil; immers bij het behoedzaamst overgieten van uit de Duitsche in de Hollandsche flesch vervliegt er altijd iets van den spiritus, en die is bij onzen claudius al zeer vlug.
Het gebezigde woord brengt mij uwe vraag weêr voor de aandacht: ‘mijn gevoelen over den geest van onzen vriend,’ en tevens mijn gezegde van straks: ‘dat die vraag spoediger gedaan dan beantwoord kan worden.’ Het kost niet veel moeite of tijd, om u van een' Amsterdamschen theetuin eene beschrijving te geven; maar bladzijden zou ik kunnen vullen en uren lang noodig hebben, indien ik u de schoone omstreken van Haarlem, slechts in losse trek-
{==107==} {>>pagina-aanduiding<<}
ken, zou pogen af te malen; en... gij weet het, mijn waarde, dat het er in de schriften van asmus nog eenigzins anders dan in een' theetuin uitziet!
Er is nog iets, dat het werk bezwaart. Als ik u rondom Haarlem wilde rondleiden, dan bevind ik mij overal op een' bekenden weg, dien ik, casu quo, bij nacht zou kunnen vinden; maar het is mij, bij het doorbladeren van den vromen Wandsbecker, meer dan eens gebeurd, dat ik niet kon zeggen, op wat grond ik stond, en er vrij wat tijds verliep, alvorens ik mij geheel kon oriënteren. Ik voel daarom dan ook zonneklaar, waarom A. en B. met asmus niet altijd te regt kunnen, en hem hier en daar duister vinden. Nog is mij niet alles helder, en (altijd in eenen bepaalden zin) hier en daar gaat het mij met zijne schriften, zoo als hij van zijne Joanneslektuur getuigt: ‘In ihm ist so etwas ganz wunderbares - Dämmerung und Nacht, und durch sie hin der schnelle zuckende Blitz! 'n sanftes Abendgewölk' und hinter dem Gewölk der grosse volle Mond leibhaftig!’ en verder: ‘Ich versteh lang nicht alles was ich lese, aber oft ists doch als schwebt' es fern vor mir was johannes meinte, u.s.w.’ Ik leg dáárom het gulden boeksken niet ter zijde, gelijk A. en B., maar schrijf dat donkere hier of daar aan het lokale, of wel aan iets individueels toe, hetwelk ik verstaan zou, indien de groote man nog leefde en ik hem om opheldering vragen kon.
Hier en daar waag ik eene gissing, die mij, voor zoo ver ik asmus en zijnen geest meen te kennen, waarschijnlijk voorkomt. Zoo vroeg mij eens iemand naar de reden der bespottelijke voorstelling van goliath en david, en van den President lars, geplaatst nevens de schoone gravures van chodowiecki. Ik antwoordde, dit niet te weten noch stellig te kunnen bepalen; maar dat het mij toescheen, dat claudius, door de kinderkladderij der eerste voorstelling, het nietige en kinderachtige van allen eigenwaan, trotschheid en hoogmoed in een bespettelijk licht had willen voorstellen; terwijl hij, bij het misteekend portret, door de belagchelijke aanwijzing van raph. inv.

{==108==} {>>pagina-aanduiding<<}
en rembr. sc. het onverstand had willen tentoonstellen van die zoogenaamde kunstkenners en kunstregters, die, wanneer eenig schilderstuk gezegd wordt van dezen of dien beroemden meester afkomstig te zijn, hetzelve, ondanks wezenlijke gebreken, nogtans roemen en verheffen. En inderdaad, zoo ooit, dan was hier, bij de bekende Disputation, waarbij de arme, maar zichzelven vrij wat aanmatigende sukkel lars den voorzitterstoel bezette, overvloedige reden voor eene zoo bijtende satire. De verwaande man wilde over een boek oordeelen en uitspraak doen. - en hij had het nimmer gelezen. Hoe vaak wordt er alzoo over de kunst geoordeeld, zonder dat men den geest der beroemde meesters kent, of hunne meesterstukken bestudeerd heeft! en hoe menig verzamelaar is daardoor in het bezit gekomen van een gebrekkig stuk, hetwelk onkunde of kwade trouw hem voor het werk van ik weet niet welk een' beroemden meester in handen wisten te spelen! Beide gissingen geef ik om beter; maar dat claudius met deze figuren, gelijk men zegt, eene arrière pensée had, blijkt duidelijk genoeg uit zijne zoogenaamde aanteekeningen, waarbij hij schrijft: ‘Das Dritte, S. 79. ist der Präsident lars. Ich weiss nicht mehr davon zu sagen, und das Werk mag seinen Meister loben;’ en: ‘Pag. 109 ist der versprochene Rembrandtsche Stich und stellt den Riesen goliath vor. Er ist nach einer Antique gemacht, und Kenner versichern, dass er getroffen sey. Auch soll die Zeichnung nicht übel seyn; doch will ich h. chodowiecki
gern für meinen Meister erkennen, u.s.w.’ Dat asmus hier in goeden ernst spreekt, zal wel niemand op de vliezen vallen.
Er worden Schrijvers gevonden, die veel meer schrijven dan denken; claudius dacht veel meer dan hij schreef, en dat moet de bescheiden Lezer aanvullen. Hiertoe moet hij óók denken, en, eenigermate althans, in den geest van zijnen Auteur denken; maar dat doet men zoo niet als onder het lezen van de Courant en het gezellig gebruik van een kop thee; en men moet er zich als 't ware toe

{==109==} {>>pagina-aanduiding<<}
zetten. Daartoe geeft onze vriend hem, die denken kan en denken wil, nog al de gelegenheid.
Zekere Juffer, die meer Romans dan in den Wandsbecker Bode gelezen had, kwam eens met het zesde Deel bij haren grootvader, en, dezen de Voorrede voor oogen houdende, zeide zij, met een spotachtig gezigt: ‘Zie eens, Grootpa! hoe ijselijk zot! daar staat: Die Briefe an andres sind an andres. Wel, dat spreekt wel van zelf!’ - ‘Dat spreekt ook van zelf, meidlief!’ hernam de wijze man; ‘maar daaruit blijkt nog niet, dat deze vermelding den naam verdient, waarmede gij haar, onnadenkend, bestempelt. Wanneer gij claudius kendet, dan zoudt gij aan eene fijne ironie gedacht hebben, waarmede hij de dwaasheid van sommige Auteuren poogt te gispen, die van hunnen weinigbeduidenden arbeid, in winderige Voorredenen, met grooten ophef en omhaal gewag maken, en in den grond der zaak niet meer zeggen, dan hetgeen een ieder begrijpt, dat wel van zelf spreekt.’ Hier zweeg Grootpa, de Juffer gelegenheid gevende om na te denken, in hoe verre het: ijselijk zot! op den goeden claudius of wel op haarzelve van toepassing kon wezen.
Ik vermeet mij evenwel niet, alles in onzen Auteur te verklaren of op te helderen. Maar zullen wij de schoonheid van eenig vergezigt wederspreken, omdat ons, hier of daar, een enkele populier of abeel hinderlijk is? Veeleer denken wij dan: wat mag dáár toch wel achter verborgen zijn? en gaan tien of twintig voetstappen verder en hooger, om te zien, of wij het ook kunnen ontdekken. Dikwerf heb ik deze taktiek op het overzigt van asmus arbeid toegepast en er mij wèl bij bevonden, en menigmaal ontdekte ik meer dan ik vooraf vermoedde, meer dan ik gezocht had. Om hierin echter naar wensch te slagen, behoort men zich den Man zelven en zijnen leeftijd duidelijk voor de aandacht te stellen. Tot het een en ander stelt ons zijn arbeid volkomen in staat.
Claudius was een edel mensch, verstandig menschenvriend, echt wijsgeer, en een waar Christen. Dat de

{==110==} {>>pagina-aanduiding<<}
vereeniging van al dat voortreffelijke zijnen geest eene ruime mate van opgeruimdheid mededeelde, is gemakkelijk in te zien; en dat hij daardoor, over het geheel, doorgaans goed geluimd was, daarvan draagt zijn geestige, humoristische schrijftrant overvloedige blijken. Satiricus in zijn hart, wist hij den geesel der satire meesterlijk te voeren; maar hij was te vernuftig, om daarbij zouteloos - te braaf, om beleedigend te worden, en de dwaasheden der menschen stonden bij hem hierbij veelmeer ten doel dan de persoon, die dezelve bedreef. En deze man leefde in eenen tijd vol onrust, alom berucht door staatkundige beroeringen en hevige aanvallen, tegen het Christendom en eene Goddelijke Openbaring gerigt. In dien tijd, waarin troonen en altaren op hunne grondvesten waggelden, en ongeloof en zedeloosheid de heiligste banden van Kerk en Staat en van het maatschappelijk en huiselijk, zoo wel als van het godsdienstig en burgerlijk leven, poogden te verscheuren, kon de edele Man geen stil aanschouwer zijn. Zijn tegenstand getuigt daarbij echter van de ware wijsheid, waarmede hij besloot in het strijdperk te treden. Aan de verdelgers der troonen stelt hij daarom het absolutismus niet tegenover, maar de Vorst, die, als plaatsbekleeder van den Koning der Koningen, Diens beeldtenis vertoont en regtvaardig en goed en weldadig is als hij, en die eene kroon draagt, opdat hij zich als de beste en eerste onder zijne onderdanen zou vertoonen, zoo als de regtgeaarde vader zich aan zijne kinderen kennen doet. De armhartige bestrijders van Openbaring en Christendom nadert hij niet met den banvloek van Kerkvergaderingen, of de leerstellingen van menschelijke waanwijsheid, hier of daar in liturgiën,
geloofsbelijdenissen of formulieren vervat, maar met het veel, ja alles zeggend: ‘daar staat geschreven!’ wetende dat dit schild in staat is, om alle vurige pijlen des boozen te kunnen uitblusschen, en dat voor het geestelijk zwaard van Gods Woord geene vijandelijke rusting bestand is. Maar, hetzij hij omwentelings-gezinden of ongeloovigen bestrijdt, nimmer verliest hij zijne kalme bezadigdheid, dat kenteeken van den echten

{==111==} {>>pagina-aanduiding<<}
moed; want hij weet, dat de duisternis over het licht nimmer kan zegevieren; en, even als de wakkere soldaat, die met het geweer in den arm, tegenover den vijand, op den voorpost staat, een vaderlandsch liedje neuriet of een deuntje fluit, en, afgelost zijnde, in de bivouacq, met zijne kameraden schertst en altijd wel te moede is, zoo zingt onze vrome Wandsbecker nu en dan een vrolijk liedje, en lacht en schertst, op luimigen trant, over dingen, die met strijd en vijand niets gemeen hebben, maar die toch zijnen vrienden en makkers, meer of minder, belang inboezemen. Waarlijk, mijn vriend, als men dat zoo van hem hoort, dan krijgen wij hem meer en meer lief, en het begint ons te spijten, dat er geen zeven deelen van zijnen geest op ons zijn overgegaan!
Intusschen volgt uit dit een en ander, dat er in zijn geschrijf veel tijdelijks en lokaals moet schuilen, waarbij wij ons, thans vooral, niet altoos zoo dadelijk bij honk vinden. Dit ligt echter meestal bij ons, uit gebrek aan genoegzame ervaring en kennis omtrent vroegere tijden en gebeurtenissen, en minder bij den vromen en luimigen asmus. Dan, laat dit zijn zoo het wil, op zeer veel, dat wij in 1840 zullen kunnen vragen, zal claudius ons nog heden rigtig antwoord geven. Immers zijn de staatkundige en godsdienstige verdeeldheden en haarkloverijen wel in vorm, maar weinig in het wezen der zaak veranderd, en het doet er niet veel toe, of de kampioenen der regeringloosheid en van het ongeloof thans andere namen en leuzen voeren dan in 1774, 1777, 1782, 1789, 1797, 1802 en 1811, en of de bedwelmende dranken ons uit Fransch of Duitsch porselein, soms ook uit inlandsch aardewerk, worden voorgediend: vergif zal wel altijd vergif blijven, alschoon het bij de Chemisten een' anderen naam draagt, dan toen wij nog schooljongens waren.
Hoort gij, mijn vriend, aldus de staatkundige tinnegieters onzer dagen, bij groote of kleine natiën, hunne waren aanprijzen; ziet gij hier een Jezuit, elders een strauss, en uit eenen anderen hoek een voorstander van het Mysticismus in het aloud gewaad der regtzinnigheid

{==112==} {>>pagina-aanduiding<<}
opmarcheren; eilieve! neem dan onzen Vetter eens in handen, en alras zult gij bespeuren, welke soort van kaper er op de kust is! Daarom heb ik honderdmaal gewenscht, dat de schriften van den Wandsbecker Bode bij ons tot Volksboek mogten gepromoveerd worden. Het zou tegen honderd geschriften van den dag kunnen opwegen, en de goede gemeente leeren, met de drogredenen van staatkundige en godsdienstige hervormers den spot te drijven; de meesten toch zijn eene grondige wederlegging niet waardig. - Hierbij heb ik tevens het oog op kunstenaars: Schilders, Dichters, Toonkunstenaars en alle gildebroeders van phebus-apollo. Menige heldere diamant zullen zij in: asmus omnia sua secum portans, kunnen opsporen, en - indien zij des begeerig zijn - zich toeëigenen, zonder plagiaat te plegen. Ook de Staatkundigen, de Wijsgeeren en de ... maar gij noch ik behooren onder deze confreriën, en daarom zal het genoeg zijn, u aan deze Heeren te herinneren.
Zonder dat ik het zeg, bespeurt gij, dat mijne Inleiding, door middel waarvan ik tot de beantwoording uwer vraag wilde overgaan, vrij lang, indien maar niet langwijlig is geworden. Maar, beste vriend, indien gij nu, en na al het geschrevene, zelf niet in staat zijt, om den geest van claudius als 't ware te aanschouwen, dan reken ik, dat tijd en moeite verloren en mijn papier verklad is. De geest van claudius is die zijner geschriften, de geest zijner geschriften is die van claudius; of, met zijne eigene woorden: ‘Die Briefe an andres sind an andres,’ en ik weet er niets ter verklaring bij te voegen. Want gij zijt een vriend van, en kent asmus, en ik meen vaak aan u bespeurd te hebben, dat gij op zijnen andries gelijkt, als twee droppels water op elkander.
Ik bedenk echter, dat gij dezen brief aan den schoolmeester, den smid en den knappen stucadoor, op uw dorp, soms ter lezing zoudt kunnen geven; en waarom niet? ik althans mag dat wel lijden - die menschen nu zouden wel eens niet zoo vlug kunnen zijn om geesten te zien; want het is maar waarheid, dat swedenborgh en

{==113==} {>>pagina-aanduiding<<}
de goede stilling nog niet vele navolgers hebben gevonden, die niet onder het getal der dweepers behooren gerangschikt te worden. Ten gevalle dan van dien schoolmeester, smid en stucadoor, en wie al verder dezen epistel mogen lezen, voeg ik er nog bij, dat de geest van claudius en die zijner geschriften (iets, dat op hetzelfde nederkomt) een goede en echt wijsgeerige geest is, die, nu eens ernstig en dan weder luimig, de zaak der menschheid en van het Christendom zoodanig voorstaat en in bescherming neemt, dat beider vijanden en bestrijders met beschaamde kaken en een deerlijk verlies van materieel en manschap moeten terugtrekken. Met andere woorden: hij is een vrolijke kampioen des lichts, die, met de wapenen van ernst en boert, tegen de vazallen van het rijk der duisternis te velde is getrokken.
En hiermede noem ik mij, als altoos,

T.T.
W.
4 October, 1840.





De noordoostelijke kust van Siberië.

(Vervolg en slot van No. XII des verstreken jaars.)

Behalve Nishnei-Kolymsk liggen er nog twee steden aan de Kolyma; ten minste indien men aan deze plaatsen zulk eenen trotschen naam mag geven. Svednei-Kolymsk heeft een eenigzins zachter klimaat, en is daarenboven de verblijfplaats van de meeste ambtenaars. Intusschen bestaat de geheele stad toch slechts uit eene kerk en uit dertien huizen. Verknei-Kolymsk ligt meer zuidelijk, ofschoon de lucht er, ten gevolge van de hooge ligging, niet warmer is, en telt vijftien woningen. In ieder van deze huizen wonen tien of twaalf personen.
De vreeselijke gestrengheid van het klimaat van Nishnei-Kolymsk is vooral ook het gevolg van de ongunstige ligging dezer plaats. Tegen het westen strekt zich eene groote, kale vlakte uit, en aan den noordkant is de IJszee, die

{==114==} {>>pagina-aanduiding<<}
altijd met ijs is bedekt. De meest gewone winden waaijen uit het noorden en westen, en de stad heeft van die twee zijden geene de minste beschutting. De vorst begint tegen het midden van Augustus en duurt onafgebroken voort tot aan het midden van Mei. Te Oust-Yansk, een Russische volkplanting aan den mond van de Yana, is de koude nog drie of vier graden heviger, dan te Nishnei-Kolymsk. Onder de natuurverschijnselen, die zich des winters in Siberië vertoonen, is een der merkwaardigsten de teplot-veter of warme wind. Hij blaast uit het oostzuidoosten of zuidoost ten zuiden, en doet den thermometer als door tooverij van 35o onder nul (Reaumur) tot 1 of 2o boven het vriespunt klimmen. Deze wind duurt zelden langer dan vierentwintig uren, maar zoolang hij waait, heeft hij eene alleraangenaamste uitwerking op de bewoners. Er gaat intusschen één last mede vergezeld; hij doet al de vensterruiten smelten.
Overigens schijnt het klimaat, hoe ruw ook, geen nadeeligen invloed te hebben op de gezondheid. Wel woedt het scheurbuik in sommige streken van het land; doch men heeft reden, om te denken, dat dit meer het gevolg is der levenswijze, dan des klimaats. Aan de Kolyma is deze ziekte onbekend, terwijl zij jaarlijks heerscht aan de Lena; maar opmerkelijk is het, dat de bewoners van de oevers der Lena hunne spijzen door middel van zout bewaren, hetgeen men aan de Kolyma nooit gebruikt. Daar vergenoegt men zich met het vleesch of den visch te laten droogen of bevriezen; hetgeen gemakkelijk te doen is, daar zelfs in het midden van den zomer de grond niet dieper dan twee voet ontdooit; zoodat men het wild slechts drie voet behoeft te begraven, om het een half jaar lang versch en goed te kunnen bewaren. Intusschen het volstrekte gemis van plantaardig voedsel verzwaart natuurlijk sommige ziekten, die onder gunstiger omstandigheden veel ligter zouden geweest zijn. De meest algemeene kwaal in Siberië, vooral onder de vrouwen, is eene zeer groote zenuwachtigheid. Men noemt deze ziekte mirak, en zij schijnt met stuipachtige toevallen gepaard te gaan. Het

{==115==} {>>pagina-aanduiding<<}
bijgeloof schrijft haar toe aan den invloed van eene toovenares, agrafena shiganskaïa geheeten, die, schoon reeds sedert eeuwen gestorven, nog altijd de bewoners dezer streken groote vrees inboezemt. Eene enkele maal tast deze ziekte ook mannen aan, maar over het algemeen is het eene kwaal bij de vrouwen.
Sedert Siberië onder de Russische heerschappij is gekomen, is de bevolking aanhoudend verminderd. De Omoki zijn niet de eenigen, die geheel verdwenen zijn van de oppervlakte van dit uitgestrekte gebied. De Shelagi, de Aninyili en verscheidene andere volksstammen, naar het schijnt, talrijk ten tijde van den eersten inval der Kozakken, zijn tegenwoordig enkel bij naam bekend. Gedurende den zomer van 1821 bragten Dr. kyber en de Heer matushkin, reisgenooten van von wrangel, eenige weken door aan de boorden van de Aniuy, waar zij met gastvrijheid werden ontvangen door een rijk Youkahirsch opperhoofd. De berigten, die zij op hunnen togt hadden opgezameld, deelen ons de volgende bijzonderheden mede.
Op eene kleine uitgestrektheid van grond ontmoetten zij acht of tien verschillende volken, die van elkander afgescheiden waren door taal, zeden, en zelfs door ligchamelijke gesteldheid. Sommigen dezer stammen telden slechts weinige gezinnen, die evenwel het onderscheidende hunner voorouders hebben bewaard. Het zijn waarschijnlijk overblijfselen van talrijke horden, of in enkele gevallen afstammelingen van enkele personen, die door eenig toeval hier gebragt waren, en zich niet met de oorspronkelijke bewoners hebben vermengd. De zwervende stammen, die slechts hunne vrijheid en onafhankelijkheid hebben zoeken te bewaren, zijn gedurig meer oostwaarts getrokken, naarmate de overwinnaars van Siberië hen meer naderden. Deze landverhuizingen, binnenlandsche oorlogen, verwoestende ziekten en verbindtenissen met andere stammen hebben sommige rassen geheel doen verdwijnen of nieuwe door vermenging doen ontstaan. De Youkahirsche gastheer der reizigers beroemde zich, dat hij van de Omoki

{==116==} {>>pagina-aanduiding<<}
afstamde, en dat hunne taal nog in zijn geslacht bewaard bleef. De Omoki leefden van de jagt en de visscherij, en in hunne dagen was het wild veel overvloediger dan nu. Hij verhaalde menige bijzonderheid aangaande zijne voorouders en de bloedige strijden, die zij gestreden hadden. Zij waren geen geheel woest volk, en kenden vóór de komst der Russen het gebruik van het ijzer. Maar toen de laatstgenoemden verder en verder doordrongen, overal door vreeselijke ziekten voorafgegaan, besloten de Omoki, hunne oude haardsteden te verlaten, en de IJszee over te steken, om meer noordelijk een nieuw vaderland te zoeken. Zij verlieten den mond van de Kolyma in twee groote afdeelingen, al hunne schatten medevoerende, die vooral uit kudden van rendieren bestonden. Maar de grijsaard wist niet te verhalen, of zij waren omgekomen, dan of zij in een ander land zich hadden gevestigd. Waarschijnlijk waren zij niet naar het noorden, maar naar het westen getrokken; want nog heden ziet men aan den mond van de Indighirka de overblijfselen van eene menigte hutten, wier bewoners niemand gekend heeft, ofschoon de plaats het dorp der Yurtes Omoki heet.
De Youkahirs zijn groote beminnaars der muzijk, en hunne vrouwen hebben eene aangename, welluidende stem. Hunne liederen hebben iets vreemds, ongeregelds en wilds, dat bij het eerste hooren den vreemdeling verwondert, maar waaraan het oor spoedig gewent. De woorden worden meestal voor de vuist gedicht, gelijk ook de melodijen. Het gewone onderwerp is het afzijn van het geliefde voorwerp, en eene bede aan den wind of aan eenen vogel, om hem de klagten der verlatene minnares over te brengen. De nachtegaal met bruine vederen, de blaauwe duif, het tralievenster der hut en meer andere voorwerpen, die zij nooit hebben gezien en enkel uit de poëzij der Russen kennen, leveren hun de sieraden hunner zangen.
De jagt op het wilde rendier, welke aan de oevers van de Aniuy beslist, of het jaar het huisgezin hongersnood of overvloed zal aanbrengen, het tijdstip, als de kudden van

{==117==} {>>pagina-aanduiding<<}
de kusten der zee terugkeeren, om de bosschen op te zoeken, is derhalve even belangrijk in dit land, als de tijd van graan- of wijnoogst in zuidelijk Europa. Tegen het einde van Mei verlaten de wilde rendieren het bosch, dat hun gedurende den winter eene schuilplaats heeft opgeleverd tegen de felle koude, maar waar zij des zomers vreeselijk gekweld zouden worden door de muggen en andere insekten, terwijl ook het mos er minder fijn en minder overvloedig is, dan op de tundra of heide. Intusschen hunne komst is in de lente van minder belang voor den jager, dan in den herfst. In het eerstgenoemde saizoen kunnen deze dieren in de eerste plaats het ijs nog oversteken, en zijn derhalve niet genoodzaakt, om zich te bepalen tot het kleine aantal doorwaadbare plaatsen, die hun vijand kent, en ten andere zijn zij dan mager en zwak, bedekt met wonden en builen, door de muggebeten veroorzaakt. Slechts de uiterste nood dwingt een Youkahir om wild te eten, dat in de lente is gedood; het is dan slechts bruikbaar, om als voeder voor de honden bewaard te worden.
De eigenlijke tijd van de jagt is in de maand Augustus en September, als de rendieren de vlakte verlaten, om naar de bosschen weder te keeren. Dan zijn zij in goeden staat, hunne gezondheid is volkomen, en hunne huid is met een nieuw bont voor den winter bedekt. Deze laatste omstandigheid is niet onbelangrijk; want de huid van een rendier, in het voorjaar gedood, is niet meer dan een of anderhalven roebel waard; in den herfst brengt zij geregeld vijf of zes roebels op.
De togt der rendieren levert een zeer merkwaardig schouwspel op. Wanneer het een goed jaar is, beslaat de drift eene breedte van vijftig tot honderd wersten; zij bestaat uit vele duizenden van rendieren, die bij kudden van twee- of driehonderd stuks voorttrekken. Zij nemen altijd denzelfden weg, en kiezen telken jare dezelfde punten, om de Aniuy over te steken. Als zij aan de gewone plaats zijn gekomen, houden zij rust, en de overtogt over de rivier begint onder opzigt van een der grootste en sterkste

{==118==} {>>pagina-aanduiding<<}
dieren. Deze gids, altijd een wijfje, treedt langzaam vooruit, als om de plek te verkennen, en zich te overtuigen, dat er geen gevaar bestaat. Zoodra zij zich te water begeeft, volgt de geheele troep, en binnen weinige minuten is de rivier bedekt met zwemmende rendieren. Dan verschijnen de jagers in hunne ligte booten, die zich tot dusverre schuil hebben gehouden in kleine inhammen onder den wind, en zij doen hun best, om de rendieren zoolang mogelijk in het water te doen blijven. Intusschen sturen eenigen van de behendigsten hunne bootjes in het digtste van den drom, en, gewapend met eene korte speer (pokolinga), dooden zij, in eenen bijna onbegrijpelijken korten tijd, eene menigte, of wonden ze althans zoo zwaar, dat zij met moeite den oever bereiken, waar zij door de vrouwen en kinderen worden afgemaakt. Deze jagt is zeer gevaarlijk. Te midden van dezen digten troep rendieren loopt de ligte boot onophoudelijk gevaar van omslaan, terwijl daarenboven de rendieren zelve de jagers met hunne horens en tanden aanvallen en de booten met hunne pooten trachten te doen kantelen. Gelukt dit, dan is de jager meestal verloren; want het is onmogelijk, om in dezen digten drom te zwemmen, en de eenige kans op behoud, die hem overblijft, is, zich vast te klemmen aan een sterk rendier, en zich door hetzelve naar den oever te doen slepen. Maar dergelijke ongelukken zijn zeldzaam; want de jagers toonen eene groote behendigheid, om hunne booten in evenwigt te houden en met iederen steek van hunne speer een dier te dooden. Een goed jager doodt er op deze wijze meer dan honderd in een half uur. Indien de kudde zeer groot is, raken de horens meermalen in elkander verward, en, daar de dieren zich niet kunnen wenden, is niets gemakkelijker, dan om hen te treffen. In dien tusschentijd zijn de overige booten bezig met het opzamelen der gedooden, en bindt men ze met lederen riemen aan elkander, terwijl ieder grijpt, wat hij vatten kan. Men zou daaruit opmaken,
dat er voor den jager niets overblijft; maar verre van daar. Alleen de dieren, die op de oppervlakte des waters drijven, zijn gemeen goed; alle

{==119==} {>>pagina-aanduiding<<}
de rendieren, die aan land komen en daar sterven, zijn het eigendom der jagers. En zoo groot is hunne behendigheid en tegenwoordigheid van geest, dat zij, in het heetste van den strijd, wanneer zij zelve ieder oogenblik in gevaar zijn van om te komen, en al hunne ligchaamsen zielskracht schijnbaar slechts op één punt kan bepaald zijn, nogtans met zulk eene juistheid hunne wonden weten toe te brengen, dat enkel de kleinste dieren worden gedood, terwijl de grootsten en sterksten slechts wonden ontvangen, die hun krachts genoeg overlaten, om den oever te bereiken. De openbare meening keurt zulk eene handelwijze wel af, maar zij is toch algemeen. Overigens is het onmogelijk, om deze jagt naar eisch te beschrijven, de menigte van rendieren, dikwijls verscheidene duizenden, die de rivier overzwemmen, elkander dringen en stuwen of met de horens stooten, terwijl de bootjes met de snelheid des bliksems door het digte gewoel heenschieten, en de jagers regts en links met hunne doodelijke speer treffen. Voegt daarbij het geschreeuw, de toejuiching, de raadgevingen, de waarschuwingen der toeschouwers, dat alles levert een schouwspel op, gelijk wij zeiden, dat zich niet laat beschrijven. Zoodra het wild gedood is, heeft de verdeeling plaats. Het geslagte dier wordt terstond onder water gedompeld; want als het vleesch aan de lucht bleef blootgesteld, zou het terstond bederven; maar in het water, dat ijskoud is, blijft het verscheidene dagen versch. Men moet echter geen tijd laten verloren gaan, om ze schoon te maken en te bereiden. Dit laatste geschiedt, of door het vleesch te rooken, of te laten droogen, of, zoo de weersgesteldheid dat toelaat, door het te laten bevriezen. Eenige Russen bewaren de beste stukken gezouten, en de tongen worden altijd zorgvuldig ter zijde gelegd, om bij plegtige gelegenheden te dienen.
Eenige weken later hadden de reizigers gelegenheid, om, in een ander gedeelte van het land, tegenwoordig te zijn bij een geheel ander schouwspel, bij eene mislukte rendierjagt. Zij waren te Lobasnore, een klein plaatsje aan de Aniuy, gekomen, waar een zeker aantal zieken was

{==120==} {>>pagina-aanduiding<<}
gebragt, om door Doctor kyber te worden behandeld; zij bleven daardoor langer in deze plaats, dan hun oogmerk was. De togt der rendieren was nog niet begonnen, maar werd met het grootste ongeduld verwacht; want sedert eenigen tijd heerschte er eene schaarschheid van levensmiddelen, die met hongersnood dreigde. Men kan zich moeijelijk een denkbeeld maken van de ellende, die deze volksstammen van tijd tot tijd moeten lijden. Dikwijls is hun voorraad midden in den zomer reeds verteerd, en met gretigheid verslinden zij de kruiden, waarop zij slapen, of die hier des winters tot kleeding moesten strekken. Een afgedwaald rendier, bij toeval gevonden, wordt een onwaardeerbare schat, het wordt oogenblikkelijk onder al de leden van den stam verdeeld, en, als het haar is weggenomen, wordt alles, beenderen, huid, ingewand, ja zelfs het gewei opgegeten. Ten laatste vertoonden zich, tot groote vreugde van de hongerige bevolking, op den 12 September, de rendieren op den regteroever der rivier, vlak tegenover Lobasnore. Nooit had men zulk eene menigte rendieren bijeen gezien; de bergen waren er mede bedekt, en hunne horens geleken een beweegbaar bosch. In weinige uren was Lobasnore vol Yakouten, Tchouvantzis, Tunguzen en Lamouts, die met hunne booten kwamen, en zich reeds in het vooruitzigt van de rijke vangst verheugden, die een einde moest maken aan hunne ellende. Het gevoel, dat hunne ziel vervulde, stond op hun gelaat te lezen, en ieder wachtte met ongeduld het oogenblik, waarop de rendieren zouden naderen en zich te water begeven. Doch, helaas, hetzij deze dieren door de menigte aan den overkant verschrikt waren, hetzij eenige andere onbekende oorzaak hen bewoog, zij bleven een oogenblik staan, namen toen, als waren zij van gedachten veranderd, eene andere rigting, en verdwenen achter het gebergte! De wanhoop van het ongelukkige volk bij
zulk eene teleurstelling laat zich niet beschrijven en openbaarde zich op honderd verschillende wijzen. Sommigen weenden en zuchtten luide onder bitter handenwringen; anderen wierpen zich op den grond, als wilden zij

{==121==} {>>pagina-aanduiding<<}
zich en hun verdriet onder de sneeuw begraven; nog anderen bleven onbewegelijk en stom aan den oever der rivier staan, de oogen wanhopig gevestigd op het punt, waar hunne uitzigten zoo onverwacht waren verdwenen. Het was een vreeselijk tooneel van algemeene wanhoop.
De toestand der volken, die langs de oevers van de Kolyma wonen, is minder hagchelijk; want deze rivier heeft overvloed van visch, en de visscherij mislukt minder, dan de rendierjagt. Wanneer het water der overstroomingen weder is weggeloopen, begint de visscherij met het net. Niemand mag dan werkeloos blijven; want om de honderd huisgezinnen te voeden, die in Nishnei-Kolymsk en de omstreken wonen, met mannen, vrouwen, kinderen en honden, heeft men drie millioen haringen noodig. Inderdaad vangt men er 's jaars slechts omstreeks één millioen, maar gebruikt er toch drie. In Siberië gebruikt men de haring, namelijk, als eene soort van maat, volgens welke men het voedsel voor menschen en dieren berekent. Eene zalmforel, bij voorbeeld, geldt een zeker aantal haringen naar gelang van hare grootte, en zoo gaat het met alle andere vischsoorten. De visch, die in het voorjaar de rivier afkomt, is altijd mager, en kan alleen tot voedsel voor de honden dienen. Zoodra de groote scholen voorbij zijn, begeven de visschers zich naar de meren en beken, in welke een groot aantal visschen gedurende de overstrooming zijn verdoold. Men verhindert ze, om naar de rivier terug te keeren, door gevlochtene horden, die men aan den ingang der beken plaatst.
De groote visscherij met het net neemt op nieuw in den herfst eenen aanvang, als de visch uit zee terugkomt en vet is geworden. In September zwemmen de haringen de Kolyma weder op, en hun aantal is zoo groot, dat men dikwijls in twee of drie dagen met één net er veertigduizend vangt. Deze visscherij wordt voortgezet, zoolang men gaten door het ijs kan boren, namelijk tot aan de maand December.

(Het vervolg en slot hierna.)
 




{==122==} {>>pagina-aanduiding<<}

Hedendaagsch Griekenland.

Den 7 Junij 1839, des morgens, verliet de Leonidas, een overheerlijk stoomfregat van Franschen bouw, maar met Engelsche machines, 650 tonnen groot en van 180 paardenkracht, de haven van Alexandrië. Geheel de Middellandsche zee bezit schooner noch sneller vaartuig. De overtogt van Alexandrië naar Syra kostte slechts 180 francs, voorts 6 francs daags voor den kost, en aan tijd vierenvijftig uren. Hierbij behoeft men van geene der geriefelijkheden van het elegante leven af te zien. De scheepshutten zijn ware foudoirs, en de reiziger vindt al de aangenaamheden, welke de beschaving heeft doen uitdenken, rondom zich verzameld. Die scheepvaart door middel van vuur hebben de Fransche Ingenieurs, men moet hun dat regt doen, op eene bewonderenswaardige wijs vervolkomend, en het tegenwoordige Gouvernement van Frankrijk veronachtzaamt geen der voordeelen, welke zij verschaft of belooft. Dank zij de Fransche stoompaketten, niets is thans gemakkelijker en sneller, dan de gemeenschap tusschen Maltha, Alexandrië, Athene, Konstantinopel, Smirna en Marseille. Barst er oorlog uit, zoo zal Frankrijk, in minder dan een etmaal tijds, eene vloot van stoomschepen, tusschen de 6 en 8 honderd tonnen groot, alle tot krijsgebruik geschikt, voortreffelijk gebouwd en uitmuntend toegetuigd, kunnen vereenigen. De toetuiging der Engelsche stoomschepen (*) biedt dezelfde voordeelen niet aan; zij zijn tot niets geschikt dan tot het onderhouden der correspondentie en het overvoeren van reizigers; daarenboven is het niemand
onbekend, hoe uiterst langzaam zij varen.
De Engelsche stoomboot Megere met de postmaal van Syrië, onder bevel van Kapitein olivier goldsmith, een achterneef van den beroemden Schrijver van dien naam, deed de vaart met ons. Een brandende hemel, welks gloed nogtans door eene kleine koelte getemperd werd, gloorde over eene effene zeevlakte, ter naauwernood door den adem des winds gerimpeld. Den volgenden dag, ten 6 ure des morgens, hadden wij aan onze linkerhand Stampalië, Amorgo en het kleine eiland Anapi, vóór ons de Cycladen met der-
{==123==} {>>pagina-aanduiding<<}
zelver wonderlijke, op de vreemdste wijze geschakeerde groepen, en aan alle kanten rondom ons dien schitterglans eens hemels, welken men moet gezien hebben, om zich er een denkbeeld van te vormen, en op welken zich, met eene moeijelijk te beschrijven scherpte, de rotsige kanten en ruggen der bergen afteekenden. Wij voeren tusschen Paros en Naxos door, en lieten ten twee ure des morgens het anker vallen in de haven van Syra. Het was ons verboden aan land te komen, alvorens de quarantaine ondergaan te hebben. De eilanden der Egesche zee, zoo vermaard in de oudheid, maar thans van plantengroei ontbloot en onvruchtbaar, voeden niettemin eene werkzame, schrandere, nijvere en brave bevolking, aan welke het af- en aanvaren der stoomschepen eene door vlijt verkregene welgesteldheid verschaft, en die in tijd en wijle, wij twijfelen hieraan niet, zich tot eenen vereerenden rang onder Griekenlands nieuwe zonen verheffen zal. Het vermaarde Delos is zoo geheel en al van deszelfs vorigen staat vervallen, dat een ezel, die, aan de kust geworpen, er zijne quarantaine moest uithouden, op geheel het eiland geen voeder genoeg kon vinden om van te leven. Syra, welks diep inloopende, als
een hoefijzer gekromde haven, den schepen eene vrijplaats tegen alle winden, die uit het noordwesten uitgezonderd, verschaft, was vóór de Grieksche omwenteling slechts een nest van zeeroovers en visschers. Het vereenigingspunt van al de paketbooten geworden, die de oostelijke deelen der Middellandsche zee bevaren, is het tegenwoordig een stadje van achttienduizend zielen, geheel uit witte huizen bestaande, die bij een helder maanlicht de zonderlingste uitwerking doen, vooral wanneer de bevolking zich nog niet ter ruste begeven heeft. Alsdan zijn alle vensters verlicht, en kan men het contrast bewonderen van dit bleekwitte vlak, doorbroken met ontelbare roode en flonkerende lichtstippen, en de den oever bezoomende lange rijen van pakhuizen, werkplaatsen, lijnbanen en kleine fabrieken, die van de werkzame bedrijvigheid der eilanders getuigen.
Aanvankelijk waren wij voornemens geweest, Konstantinopel te bezoeken, vóór dat wij ons naar Griekenland begaven; maar, verschrikt door de geweldige strengheid der quarantaine-wetten tegen schepen, die van Stamboul komen, veranderden wij ons reisplan, en besloten regtstreeks naar Griekenland te gaan, daartoe aan boord van den Leo-
{==124==} {>>pagina-aanduiding<<}
nidas het vertrek van dat schip naar Athene af te wachten, en vervolgens onze quarantaine in den Piraeus te houden. Zoo straks heb ik gezegd, dat het ons niet geoorloofd was aan wal te gaan, en dat de Leonidas ons tot gevangenis diende. Dank zij de vriendelijke dienstvaardigheid van den Kapitein, deden wij in zijne sloep verscheidene togtjes rondom het eiland; en die aangename uitstapjes, welke door het schoonste weder begunstigd werden, gedoogden niet, dat de verveling ons naderde. Niets is vrolijker en levendiger dan deze kleine haven, binnen welker omvang de vlaggen van Engeland, Rusland, Amerika en Turkije wapperden; drie Oostenrijksche en drie Fransche stoomschepen verhieven hunne zwarte schoorsteenen te midden van dit mastbosch. Des avonds ten 10 ure vertrokken wij, in gezelschap met het Oostenrijksche stoomschip Mahmoudieh; of, om juister te spreken, dit laatste, als 't ware om ons tot een' wedloop uit te lokken, voer ons vooruit en verliet de haven een half uur vroeger. Wij vervolgden hem met al onze krachten, de Middellandsche zee met onzen dikken steenkolendamp overdekkende, en onder het staal onzer te Soho-square vervaardigde machines het klassieke schuim der wateren, welke venus aphrodite tot wieg gediend hadden, doende opstuiven. Zulk eene
steeple-chase van de Cycladen naar den Piraeus is wel in staat den geest te prikkelen en belangneming in te boezemen; maar zij is in zichzelve zoo weinig dichterlijk, zoo ruw en zoo geweldig, zij strookt zoo volstrekt niet met de kalme en zachte schoonheid der landstreek en der daaraan verbondene herinneringen, dat men veeleer de storing zijner elegisch-treurige stemming beklaagt, dan genegen is, aan een gevoel van bewondering toe te geven. Ik wenschte de eerste stralen der opgaande zon tegen het klassieke voorgebergte van Sunium te zien schitteren. Ten twee ure 's morgens stond ik op, en zag het nevelachtige schaduwbeeld van den tempel en van dien heerlijken rotsklomp, tegen welken falconer's schip zich verbrijzelde. (*) Twee uren later betrad ik het dek andermaal, en geheel mijne ziel verloor zich als 't ware in de beschouwing van het onafmetelijke tooneel, hetwelk eene zee van licht voor mijne verbaasde blikken ontrolde. Op het schitterend kristal des waters zweefden regts en links

{==125==} {>>pagina-aanduiding<<}
duizenden van schuitjes; in den achtergrond verhieven zich, volkomen duidelijk, aan de regterhand de grootste profilen van het Parthenon en de Akropolis, ter linker zijde Egina met de bouwvallen van deszelfs tempel; verder achter, in de diepte van den Saronischen zeeboezem, de landengte van Korinthe; regt tegenover ons Salamis, de dochter der zeeën. Het dek te verlaten, was mij nu onmogelijk. De mij omringende officieren en matrozen hielden zich met een voor hun veel belangwekkender en glorierijker onderwerp bezig: gedurende den nacht hadden wij zoo snel voortgespoed, dat de Mahmoudieh den Leonidas nog slechts weinige knoopen vooruit was. Ten zes ure 's morgens voer het Oostenrijksche schip den Piraeus binnen, en ten zes ure vijf minuten had het Fransche zich er vertuid.
Het drukste tooneel spreidde zich voor ons oog ten toon; maar de teleurgestelde verbeelding verstoorde het genoegen, hetwelk die levendigheid en beweging ons anders verschaft zouden hebben. In plaats der trieren van themistocles, kwetsten hedendaagsche jagten en sloepen allerwegen het oog der beschouwers, en het scherpe fluitje van den kommanderenden bootsman herinnerde aan Portsmouth of aan Calais. Die op zijn Italiaansch gebouwde huizen, die platte dakterrassen, die villa's, in alles aan die bij Nice en bij Genua gelijk, die westersche straten, al dat voorkomen van bijna slaafsche nabootsing deden eensklaps den gloed der verbeeldingskracht en der herinnering verstijven. In onze sloep voeren vrij de haven rond, en overal trof ons hetzelfde kenmerk van halve beschaving. Het schoone Engelsche linieschip Asia lag er voor anker, en de manschap zong uit volle keel het Rule Britannia; dit bragt, wel is waar, ons gemoed in beweging, maar de schim van Salamis was uit onze gedachten verdwenen. Zie, daar staat, midden onder de bouwvallen zelfs van themistocles grafstede, de gemeenste aller namen met roode letteren op een' houten paal geschilderd: john johnson verkoopt sterken drank. De Amerikaansche reiziger stephens verhaalt, dat die ontheiliging, nog niet lang geleden, bij hem zulk eene opwelling van grimmige verontwaardiging deed ontstaan, dat hij zich haastte dit oord den rug toe te keeren, om (het zijn de eigene woorden van den Amerikaan) ‘het woedendste en wanhopigste aller middagmalen te gaan verslinden.’
De gele vlag, die van onzen mast wapperde, verwittigde

{==126==} {>>pagina-aanduiding<<}
het volk der in de haven liggende schepen, dat wij onze quarantaine nog niet uitgehouden hadden; elk hield zich dus op eenen eerbiedigen afstand van ons, en wij moesten ons met de aangenaamheden der beschouwing vergenoegen. De haven lag vol oorlogschepen, onder welke de Jupiter, van welks mast de Fransche admiraalsvlag woei, zich deed onderscheiden; voorts een fregat en eene brik van dezelfde natie; eene Russische korvet en kotter, een Oostenrijksche schooner, verscheidene stoombooten; en eindelijk twee Grieksche jagten en eene Grieksche bark. Boven de hedendaagsche gebouwen, welke den oever bezoomen, zagen wij de tinnen van het Parthenon uitsteken, en verder achterwaarts nog den Hymettus en den Pentelicus. Aan het strand heerschte eene onbeschrijfelijke drukte: naar volk wachtende huurkalessen; troepen kooplieden, die aan de deuren der koffijhuizen het nieuws van den dag stonden te bepraten; lossende schepen; schildwachten op hun post, in het blaauw en wit uniform der lijfwachten van Koning otto; sloepen der oorlogschepen, wier maathoudend riemgeklots eenpariglijk oor en golven trof, voltooiden dit geheel en al hedendaagsch tooneel, en wischten de laatste sporen uit der herinnering aan Oud-Griekenland.
Zoo lang de Leonidas op de reede vertoefden, bleven wij aan boord van dat schip; de beleefdheid der Fransche officieren had er ons het oponthoud zeer veraangenaamd. Den 19den vertrok het weder naar Syra, en wij waren, niet zonder leedwezen, verpligt, onzen vriendelijken gastheeren vaarwel te zeggen, en ons verblijf over te brengen in het nieuwe lazaret, hetwelk de Germanico-Hellenische regering achter het tolkantoor heeft doen oprigten. Die plaatsing ontrooft aan de ongelukkige gevangenen zelfs het gezigt der haven. Overmatige weelde heerschte geenszins in de vertrekken, waar men ons huisvestte; kale muren, ter naauwernood van huisraad voorziene kamers, vensterramen zonder glasruiten, en daarentegen bedkribben, bewoond door eene gansch niet aangename bevolking, twee stoelen en eene tafel van wit hout, getuigden van de hooge zuinigheid der genen, die ons van bestuurswege deze verblijfplaats aanboden. Wij moesten het gebruik daarvan nogtans met den naar evenredigheid van het geleverde zeer overmatigen prijs van achttien shillings betalen. De prijs van het voedsel, dat ons door eenen restaurateur uit de haven bezorgd werd,

{==127==} {>>pagina-aanduiding<<}
was niet minder buitensporig, en alles deed ons het dek van het fraaije en gemakkelijke stoomschip terugwenschen, hetwelk ons zulk een kiesch, fatsoenlijk gezelschap en zulk een goedkoop levensonderhoud verschaft had. Onze koffers werden geheel en al onderstboven gehaald, en al wat er in bevat was op een boven-terras uit elkander gespreid. De directeur van het lazaret, een geboren Griek en overigens een eerlijk en geestig man, bood ons eenige Italiaansche vertalingen, van de Corinna, van schiller's dertigjarigen Oorlog, enz. enz. ter lezing aan. Die werken hielpen ons, de verveling bestrijden; maar ons voornaamste tijdverdrijf bestond daarin, dat wij onze Romaïsche (nieuw-Grieksche) taalkennis op de proef stelden, ten koste van den onder ons venster geplaatsten Griekschen schildwacht, die, aan onze voor hem meestal onverstaanbare vragen ten doel, zelden wist, wat hij ons antwoorden zou. Eindelijk, na vijf lange dagen, opende de arts van het lazaret, onze deur, onderzocht ons van het hoofd tot de voeten, verklaarde ons, dat wij de pest niet hadden, en stelde ons op vrije voeten. Alstoen nam alles eene andere gedaante aan: onze wachters, die, met een' langen staak gewapend, ons steeds op eenen eerbiedigen afstand gehouden hadden, wierpen dit werktuig weg en liepen ons tegen het lijf, bij wijs van verzekering, dat alles in orde was; de directeur schudde ons de hand en nam met ons het ontbijt; de schildwacht, eindelijk, hief het oog naar ons op met een' vrolijken glimlach, alsof hij zeggen wilde: ‘God dank, zoo ben ik dan eindelijk van u verlost! Goede reis, en mag de droes u halen!’
Het eerste voorwerp, dat, bij het verlaten van het lazaret, ons gezigt trof, was een omnibus. Wie zou het ooit gedacht hebben? een omnibus in Griekenland! Ja, lezers, en te uwen behoeve heb ik zelfs de advertentie van deze nuttige inrigting afgeschreven: ‘De omnibus rijdt af van den bazaar aan den Piraeus en van den hoek der Hermes- en Aeolus-straten te Athene. Op beide die punten houdt hij vijf minuten lang stil; gedurende dien tijd blaast de conducteur op de trompet. Prijs der plaatsen: een drachme. De pakkaadje wordt boven op het rijtuig gezet.’ Deze kluchtig klinkende Grieksche advertentie geeft een vrij juist denkbeeld van geheel het tegenwoordige Griekenland en van deszelfs twijfelachtige stelling tusschen zijne oude herinneringen en de nabootsing der kleine hedendaagsche

{==128==} {>>pagina-aanduiding<<}
industrie-bedrijven. Verontwaardigd, gelijk wij het waren, over den Hellenischen omnibus, huurden wij twee kalessen, armzalige rijtuigen, zelve niets anders dan de parodie der ellendigste vervoermiddelen te Rome en te Napels. Naauwelijks nog waren wij den Cephisus over, en hadden wij de overblijfsels der makrateiché (*) van themistocles bewonderd, of wij bevonden ons voor den voorgevel van ... eene kroeg; ja, eene wezenlijke kroeg, bij welke onze voerlieden niet verzuimden een slokje te nemen, en waar brandewijn, rachie en menigerlei gekruide en gepeperde dranken, op welke de Grieken verzot zijn, verkocht werden. De vruchtbaarheid en natuurpracht der vlakte van Athene deed ons die afschuwelijke nieuwigheden eenigzins vergeten, en wij reden de stad in, zonder ons bij den aan den weg staanden Theseus-tempel opgehouden te hebben.
Alle logementen waren vol, behalve de albergo reale van casali, die ons, tegen den prijs van twaalf drachmen, (acht en een' halven shilling, ongeveer vijf gulden) eene eenige kamer voor drie personen aanbood. De stoomwerktuigen, die den afstand vernietigen, hebben Athene als voor de poorten onzer westelijke landen geplaatst, en de zwerm van reizigers, die thans minerva's stad bezoekt, laat er den logementhouderen en hunnen knechts weinig rust. Van hunnen kant maken dezen hiervan gebruik, om hunne bezoekers deerlijk te villen. Bij casali kostte een sober maal zes drachmen en een klein kamertje even zoo veel. Bezwaarlijk kan een buitenlander, wanneer hij door eenen knecht of eenen koerier verzeld is, Athene bewonen, zonder daags een guinje te verteren. En welke nachten brengt men in dit hotel van casali, het vermaardste en duurste der hoofdstad, niet door! De eenige Goden en Godinnen, aan welke wij bij onze komst te offeren hadden, was een ontelbare zwerm vliegen, muggen en andere insekten; eene plaag, erger dan de plagen van Egypte, en die den geheelen nacht geen slaap in onze oogen liet komen. Terwijl wij aan onze bloedgierige vijanden eenen woedenden maar vruchteloozen krijg leverden, onder onze dekens van pijn en ongeduld in de hoogte sprongen, vernamen wij een zonderling

{==129==} {>>pagina-aanduiding<<}
geluid, dat uit het aan onze kamer grenzende vertrek scheen voort te komen; weldra onderscheidden wij een' Ierschen uitroep, hoorden het gedruisch van huisraad, dat met geweld onderstboven geworpen wordt, kortom alle teekens van een soortgelijk, maar nog ongeduldiger gedragen lijden dan het onze. Het waren Iersche reizigers, die inderdaad eene gelijke marteling ondergaan moesten, en aan welke wij des anderen daags al onze kwellingen vertrouwden, welke zij uit eigene ondervinding maar al te wel kenden.
Ik had het Romaïsch bestudeerd, in de hoop, dat ik met de hedendaagsche Grieken zou kunnen spreken en hen op mijne beurt verstaan; maar weldra bemerkte ik, tot mijne verbazing, welk een tegenzin de nieuw-Grieken hebben, om hunne taal met buitenlanders te spreken. Het Italiaansch alleen is in geheel de Levant gangbaar. Eenige Ciceroni en eenige kooplieden verstaan Fransch en Duitsch, ja zelfs soms een weinig Engelsch, om te gemoet te komen aan den nood dier talrijke touristen, die van Londen of van Dublin op reis gaan, zonder een enkel woord van eenige Europesche of Oostersche taal te verstaan, het Engelsch alleen uitgezonderd. De meesten dier lieden verbeelden zich zeker, dat de eenige fatsoenlijke en bruikbare spraak in geheel de wereld het Engelsch is, en niets is grappiger, dan hunne naïve verbazing, wanneer zij, na zoo luid gesproken te hebben als zij kunnen, bevinden, dat een kruijer of koffijhuisknecht hen niet verstaan heeft.
Het werd tijd, de heerlijke Atheensche overblijfselen te bezoeken, van welker roem de wereld vol is. Onze eerste hulde bragten wij aan den Theseus-tempel, een geheel wit marmer opgetrokken gebouw, dat thans in eene aan st. joris gewijde kerk veranderd, en vol is van oude fragmenten, welke men bij de jongste nagravingen opgedolven heeft. Het zou het heerlijkst mogelijke Museum zijn, bijaldien de voorwerpen, welke het bevat, de natie en de tijden, waaraan zij herinneren moeten, waardig waren. De vierendertig wit marmeren zuilen des tempels, tijdgenooten van miltiades, staan nog steeds in hare oorspronkelijke pracht en schoonheid overeinde, hoezeer de Turksche bommen en kanonskogels dezelve, in den jongsten oorlog, hier en daar eenigermate beschadigd hebben, en men mag rekenen, dat zij het nieuwe dak, waarmede men thans den tempel gedekt heeft wel weder overleven zullen. Van den Theseus-tempel be-
{==130==} {>>pagina-aanduiding<<}
gaven wij ons naar de Akropolis, die honderdvijftig voeten hoog boven eene der door de natuur het meest begunstigde en aan groote herinneringen rijkste vlakten der wereld oprijst. Onze paarden hadden moeite, om, te midden van het puin, dat den toegang tot de forteres belemmert, eene plaats te vinden, waar zij den voet konden zetten; en alvorens het ons geoorloofd was, in dit heiligdom der Hellenische kunsten oorlogsglorie door te dringen, moest een Beijersch soldaat, na de asch van zijne tabakspijp afgeschud te hebben, deftig en langzaam onzen pas ontcijferen. Bezwaarlijk kan men, zonder schijnbare overdrijving, de zee van aandoeningen beschrijven, die u overstelpt, wanneer gij deze eerwaardige wijkplaats van zooveel verdwenen roem betreedt! Met ongeduldige haast snelde ik de vervallene trappen der propyleën op, en stond nu te midden der neêrgestorte friezen en
gebrokene zuilen van het Parthenon. De tegenwoordige regering verzuimt niets, om datgene, wat van deze overblijfsels nog voor herstel vatbaar is, te doen herstellen. Men bouwt den Overwinningstempel (*) weder op, onder welks gewelven de meisjes en vrouwen van Athene gedurende de jongste omwenteling eene wijkplaats gingen zoeken. De cariatiden van het Erechtheum zijn weder opgerigt. Ongelukkiglijk voor ons moest ook hier het kluchtige en belagchelijke zich onder de verhevenste aandoeningen en edelste herinneringen komen mengen. De Heeren john en thomas, van Dublin, diensvolgens beide Ieren, dachten zeker, dat de muren van de Akropolis niet glorierijk genoeg zouden zijn, wanneer zij er hunne eerwaardige namen niet op deden lezen; zij kregen dus den inval, op zekeren dag, om een' grooten pot met zwarte verw naar boven te dragen, en met een schilderkwast gewapend droegen zij de kennis hunner doop- en geslachtsnamen aan de nakomelingschap over! Jan en thomas van Dublin hebben met deze fraaije inscriptie al de gedenkteekenen van Athene bedekt, en gij vindt, regts en links, minerva's stad in al hare hoeken er mede bezoedeld.
Die heiligschennis bragt ons, ondanks onszelven, tot de droevige wezenlijkheid, Griekenlands tegenwoordigen toe-
{==131==} {>>pagina-aanduiding<<}
stand, terug. Toen wij zagen, hoe de poëtische Ilissus geheel en al opgedroogd en de fontein Callirhoë tot een vijvertje verminderd was, hetwelk naauwelijks zooveel waters bevatte, dat wij er onze vingers in konden bevochtigen, moesten wij wel aan onze klassische geestdrift matiging en stilzwijgen opleggen. De schimmen der oudheid ontvloden, in weerwil onzer pogingen om ze vast te houden. Terwijl wij de poort van hadrianus, het choragisch gedenkteeken, gemeenlijk de Lantaren van diogenes genaamd, den tempel der Winden, de poort der Agora en den Areopagus bezochten, waren wij gedwongen, ondanks de innige bewondering, waarmede die prachtige maar droefheidwekkende overblijfselen ons doordrongen, helaas! maar al te spoedig in de nieuwere stad, dat is in armzaligheid, verwarring en verachtelijkheid terug te vallen. Geene stad in Europa kan aan Athene den palm der wanorde betwisten. Geheele straten vertoonen niets anders dan puinhoopen. Bergen van puin verheffen zich rondom de Turksche moskeeën, de Grieksche kerken en de oude, half onderstboven liggende bazaars. De regering bezit noch de kracht noch de middelen, om al die stofferige bouwvallen, die den reiziger naauwelijks ruimte om voort te treden overlaten, op te ruimen. Van tijd tot tijd ontwaart men een nieuw en gepleisterd huis, dat als eene witte vlek op het donkerkleurig puin, waardoor het omringd wordt, afsteekt, en er de treurige woestheid slechts des te sterker van doet uitkomen. De straten van mercurius, minerva en aeolus (Ὁδὸς
Ἑρμοῦ, Ὁδὸς Ἀθηνᾶς, Ὁδὸς Αἰόλου) zijn afgebakend; maar wanneer zij volbouwd zullen zijn, weet niemand. Eenige, zoo al niet sierlijke, nogtans gemakkelijke villa's verheffen zich in de oostelijke wijk der stad; daar bewonen de Koning en de Koningin eene stulp, in afwachting dat hun prachtig paleis, hetgeen naar de teekening van den Beijerschen bouwmeester von klenze opgetrokken wordt, tot boven het premier étage gevorderd zal wezen. Voor het oogenblik is het bouwen gestaakt, tot dat hunner Majesteiten geldmiddelen hun veroorloven zullen, hun tegenwoordig nederig verblijf, hetwelk als 't ware een spottend schimpbeeld der koninklijke praal en armoede levert, met het begonnen prachtgebouw te verwisselen. Eenige millioenen guldens, aan het grootsch gesticht besteed, hebben het niet verder dan tot dien pre-
{==132==} {>>pagina-aanduiding<<}
mier étage kunnen brengen, en de hemel weet, of het ooit verder komt.
De bevolking van twintigduizend zielen, die Athene bewoont, is even arm als hare stad. Elken zondagavond kan men haar de revue laten passeren. Dat uur is voor haar eene regelmatige gelegenheid om te zien en gezien te worden; twee genoegens, van welke zij niet gaarne afstand zou doen, want zij is ijdel, nieuwsgierig, driftig gezet op uitwendige vertooning, en gretig naar gedruisch en naar praal. Ik verzuimde niet, mij naar de wandelplaats van de mode te begeven; zij ligt op den grond der oude Akademie. De Koning en de Koningin reden te paard voorbij, zonder het geringste opzien te baren. De Koning droeg Grieksche kleeding, dat is te zeggen eene soort van wambuis van bleekblaauwe kleur; de Koningin een eenvoudig wit amazonekleed, en had eenen stroohoed zonder eenig versiersel op het hoofd. Het gelaat dezer laatste, vol verstand, vernuft en minzaamheid, scheen den indruk eener diepe teleurstelling te dragen. Toen zij nog Prinses van Oldenburg was, ten tijde toen de Europesche diplomaten in het rond, aan elk, die haar wilde aannemen, de kroon van Griekenland aanboden, wenschte zij vurig dien troon te deelen; haar wensch is vervuld geworden, en thans betreurt zij ongetwijfeld bitter hare zoo snel vervlogene begoocheling. Het is eene Protestantsche Vorstin, die door alle partijen bemind wordt, en die voor niet min kundig dan liefdadig doorgaat. Een jong en zeer lieftallig meisje verzelde haar, en aller blikken, die voor hunne Majesteiten zelven vrij onverschillig schenen, volgden met deelnemende genegenheid het aanminnige kind. Ik vroeg haren naam. ‘Het is,’ antwoordde men mij, ‘de dochter van marco bozaris; de voorspraak der Koningin heeft haar een jaargeld uit de staatskas verschaft.’ Wat den Koning betreft, zijn onafgebroken glimlach en zijn eenigzins onnoozel voorkomen van tevredenheid schenen te wettigen al wat de geruchten van
zijn gelukkig temperament en van zijne volstrekte staatkundige onbeduidendheid verhalen.
De eenige καταστήματα, of openbare gestichten, die aanmerking verdienen, zijn de munt, de koninklijke boek- en steendrukkerij, en de ziekenhuizen. De munt is een gebouw van eene logge, geheel en al Duitsche bouwwijze; in de werktuigen, tot den muntslag dienende, zijn al de onder-
{==133==} {>>pagina-aanduiding<<}
scheidene verbeteringen der nieuwere tijden aangebragt, en de stempelsneê is zeer sierlijk. De oude λέπτα en δράχμα zijn behouden geworden. De munten dragen aan de eene zijde het borstbeeld van Koning otto en aan de keerzijde de woorden: Βασιλεία της Ἑλλώδος (Koningrijk van Griekenland.) De boekdrukkerij heeft eenige opmerkingwaardige werken in het licht gegeven, wier prijs echter de middelen des volks te boven gaat; onder anderen eene verzameling van volksgezangen, die zeer net gedrukt zijn. De litografische inrigting heeft zich onderscheiden door het uitgeven eener uitmuntende kaart van het oude Athene. Er zijn weinig winkels in de stad, en deze weinige nog zijn vrij slecht voorzien; evenwel heb ik er een' goeden boekwinkel gevonden, als ook een entrepôt-magazijn van Engelsche waren, dat door zekeren Heer brown in uitmuntende orde gehouden wordt. Sedert de omwenteling zijn de bazaars deerlijk in verval geraakt, en men vindt er bijna niets meer, dat eenige opmerking verdient, dan pijpenstelen, die van den dorenstruik van den Parnassus gemaakt zijn, pijpenkoppen van eene roode aarde, en die uitmuntende overjassen van geitenhaar, die den reiziger beurtelings tot bed en tot
beschutting tegen storm en regen kunnen dienen.
Weldra ons verblijf in deze eertijds zoo roemrijke, thans zoo diep vervallen stad moede, bezochten wij de marmergroeven van den Pentelicus, en deden een uitstapje naar de landengte van Korinthe, verzeld door twee bedienden, van welke de een, wèl te verstaan, Lord byron gediend had. De helft der Grieksche knechts heeft Lord byron gediend; het is een onmisbaar middel om eene dienst te vinden en een heerlijk voorwendsel om dubbel loon te bedingen. Ik zal niet herhalen, wat zoo vele reizigers vóór mij over de verwonderlijke schoonheid des lands, de verhevene of bevallige denkbeelden, welke het allerwegen wekt, en over de aandoeningen, welke het zelfs in den meest alledaagschen en prozaïschen geest doet ontstaan, geschreven hebben. Het is met het hedendaagsche en niet met het oude Griekenland, dat ik mij bezig houde; en ik vergeet het schoone Korinthe van eertijds, die stad met hare gouden en marmeren paleizen, op het gezigt van de twee of drie lompe en bouwvallige huizen, die tegenwoordig den naam van Korinthe dragen.
Wil men weten, wat in het hedendaagsche Griekenland

{==134==} {>>pagina-aanduiding<<}
eene herberg is? Het is noch een pakhuis, noch een winkel, noch een verkoopstalletje, noch eene kroeg, maar van dat alles heeft het iets. De verdieping gelijkvloers is tot al deze bestemmingen toereikend. Aan het eind van de gelagkamer ziet gij eene toonbank, waarop een half dozijn flesschen met dien harstachtigen wijn staan, waaraan de Grieken de voorkeur geven, als ook eenige andere karaffen vol van rachie, de geliefkoosde drank der mindere volksklasse, en die door het distelleren van anijszaad verkregen wordt. Op eenige aan den muur gehechte planken ziet gij papieren zakken liggen, waarin zout, peper, koffij enz. bevat is, en die den kruidenierswinkel van den huisheer uitmaken; verder narguilés en pijpen, en nog iets verder brooden, rijst en meel. Een of twee ruw getimmerde tafels, benevens ettelijke stoelen van dezelfde soort, maken al het huisraad uit. Langs de wanden van het vertrek loopen houten banken, op welke men kan gaan zitten of zich te slapen leggen. In de beste herbergen geeft eene in de diepte der kamer aangebragte soort van veldbed of brits aan twee of drie reizigers gelegenheid, zich op de planken uit te strekken. Over het algemeen is de ruimte onder de slaaphelling tot eene bergplaats voor flesschen, meel, wijn- en azijnvaten, twee vochten, die in Griekenland veel gemeens met elkander hebben en ligtelijk het eene voor het andere genomen kunnen worden, ingerigt. De heeren herbergiers in Griekenland houden zich gewoonlijk in het diepste van hunne spelonk, hunne naakte beenen kruiselings over elkander gevouwen houdende, vlijtig rookende, zonder op de reizigers acht te slaan, en met een voorkomen alsof zij boos op u waren, dat gij hunne zoete rust komt storen. Een dezer wakkere lieden was in zijne jeugd een roover geweest; en aan de wijs, waarop hij de vreemdelingen, welke hij eenmaal in zijne klaauwen had, het vel over de ooren haalde, kon
men zien, dat hij zijn eerste ambacht nog in geenen deele vergeten had.
Allerwegen hebben wij schoonheid en ellende, eene heerlijke natuur en verbasterde menschen gevonden. Nergens trof ons dit contrast sterker dan te Argos. Naar het schijnt heerscht de hedendaagsche ontaarding overal in eene juiste verhouding met de aloude grootheid en pracht. De eenige stad van min of meer gewigt, welke wij in Griekenland ontmoet hebben, was Napoli di Romania, eene geheel heden-
{==135==} {>>pagina-aanduiding<<}
daagsche stad, welke men tot de tegenwoordige hoofdstad van Griekenland had behooren te maken, bijaldien men zich niet door schoolvosserij en dwaze herinnering van hetgeen voormaals bestaan heeft had laten wegslepen. Eene schoone haven, eene geduchte vesting, een bloeijende handel, eene ligging in het midden des lands, eene aangroeijende bevolking hadden de keus, waarvan wij spreken, ten sterkste aangeraden; maar Athene won het, omdat het eene beroemde stad der oudheid was, en Griekenlands beschaving werd daardoor, op het minst genomen, twee eeuwen vertraagd.


De struikroovers in den kerkelijken staat.

(Vervolg van bl. 92.)

Terwijl de hierboven beschrevene wanorde en gedurige aarzeling de genomene maatregelen der overheden en officieren, die in deze kleine steden het bevel voerden, vruchteloos maakten, wat deden inmiddels de roovers, die zich in het hoogste gedeelte der bergen boven dezelve vast genesteld hadden? Het verhaal van een' hunner gevangenen, eustachio cherubini, den heelmeester van Castel-Madama, zal ons zulks doen zien.
‘Den 17 der maand Augustus,’ zegt hij in het verhaal, hetwelk hij van zijne gevangenschap gegeven heeft, ‘bragt bartolomeo marasca, de Intendant van den Ridder bischi, mij eenen brief van zijnen meester, welke mijne hulp inriep ten behoeve van eenen vreemdeling, zijn vriend, welke zich toen te Tivoli bevond. In haast legde ik mijne bezoeken bij mijne zieken te Castel-Madama af, en begaf mij, door den Intendant verzeld, naar Tivoli op weg. Wij waren nog slechts twee mijlen van gemelde stad verwijderd en zoo even door den tweeden boog der oude waterleiding gereden, toen plotseling twee mannen, van uit het kreupelhout te voorschijn tredende, hunne geweren op ons aanlegden, marasca bevalen, den snaphaan, waarmede hij gewapend was, op den grond te werpen en af te stijgen. De twee roovers hadden ons den weg, dien wij nemen moesten, afgesneden; op hetzelfde oogenblik verschenen er twee anderen achter ons, zoodat het onmogelijk was, of voor- of achterwaarts te vlugten. Wij stegen dus van onze paarden;

{==136==} {>>pagina-aanduiding<<}
marasca gaf zijn geweer over, en, ons elken beganen weg doende verlaten, deden de roovers ons, midden door de struiken, de steile hellingen van den naastbij zijnden berg beklouteren. Toen wij den top bereikt hadden, liet het opperhoofd halt houden, om zijn volk te herzamelen; het bragt verscheidene inwoners van San Gregorio mede, die hun onderweg ontmoet waren, en ons veroorloofde men, op het gras te gaan liggen.
Op het oogenblik toen wij stilhielden trad masocco, die zeker het hoofd der bende was, nader bij mij. “Zijt gij de Gouverneur van Castel-Madama niet?” vroeg hij mij op een' norschen toon. - “Neen, ik ben slechts een arm chirurgijn uit dat vlek.” - “Tracht ons geen logen wijs te maken,” zeide hij; “want wij zouden met u handelen als met den postmeester van Terracina.” (*) - “Ik lieg niet,” hernam ik terstond; “zie zelf; hier is mijn koker met lancetten en daar mijn zak met instrumenten.” Het opperhoofd scheen met mijn antwoord tevreden, en, mij mijn' lancetkoker, dien hij in handen genomen had, weder toewerpende: “Als dat zoo is,” zeide hij, “zullen wij zien, of wij omtrent uw losgeld in schikking kunnen komen.” - “Ach!” hernam ik, “ik ben een dood-arm man; ik was naar Tivoli bij eenen vreemdeling geroepen, waar ik misschien eenig geld verdiend zou hebben.” - “Wel nu,” hernam hij, “ik zal u pen en papier geven; schrijf dan aan dien vreemdeling, u op staanden voet tweeduizend gouden scudi te zenden; zeg hem, dat, zoo hij weigert, wij vast besloten hebben u ter dood te brengen.” - Hoe zwak mijne hoop ook was, haastte ik mij, op de dringendste wijs aan den Heer celestini te schrijven, hem smeekende, mij des noods al het geld te willen toezenden, waarover hij beschikken kon, onder verzekering, dat, zoodra ik in vrijheid zijn zou, ik mij haasten wilde, hem de uitgeschoten som met innigen dank terug te geven, door alles te verkoopen, wat ik op de wereld
bezat. Toen mijn brief gereed was, zond de kapitein twee van zijn volk uit, om eenen man uit Castel-Madama op te

{==137==} {>>pagina-aanduiding<<}
ligten, dien hij des morgens in de vlakte gezien had. Dezen man, toen hij bij ons gebragt was, verzocht ik, zonder tijdverlies mijnen brief aan Signore celestini te willen brengen, en gaf hem, als waarteeken, mijnen chirurgijnszak mede. De boer, die een hupsch man was, bewilligde gaarne, mij die dienst te bewijzen. Hij nam den brief, en gaf mij een stuk broods, dat hij bij zich had. De rooverkapitein deed hem een onzer paarden bestijgen, die onder aan den berg graasden, en hij ging ijlings naar Castel-Madama op weg, mij toeroepende, goeden moed te houden.’
In den tijd, die tusschen het vertrek en de terugkomst van den bode verliep, was de ongelukkige cherubini getuige van een verschrikkelijk tooneel, wel geschikt om zijnen angst nog te vermeerderen.
Marasca, zijn lotgenoot, wiens trouw hij verdacht begon te houden, scheen met de roovers op een' vriendschappelijken voet te staan; hij schertste met hen, bezag en onderzocht hunne wapenen, en dan weder, wanneer zij hem den rug toekeerden, bedreigde hij hen met wenken en gebaren. - ‘Mijne vermoedens,’ zegt de chirurgijn, ‘waren bijkans in zekerheid verkeerd, toen er iets gebeurde, dat mij deed zien, hoe weinig gegrond en hoe onregtmatig zij waren. De roovers hadden begonnen zijn schertsen en vriendschapsbetoon eenigzins smadelijk op te nemen. Vreezende hen lastig te vallen, was marasca naast mij komen zitten. Hij zat er naauwelijks eenige oogenblikken, toen het opperhoofd, ons bedaardelijk genaderd zijnde, hem plotseling, zonder een woord te spreken, eenen geweldigen stokslag in den nek toebragt; het was alsof een slager een' os dolde. Door den slag half bedwelmd, had marasca nogtans de kracht om overeind te rijzen, en, met gevouwene handen, uit te roepen: “Om Gods wil, spaar mijn leven; ik heb vrouw en kinderen!” Maar, daar masocco zijne slagen herhaalde, poogde hij zich te weer te stellen en hem bij de keel te grijpen. De overige roovers lieten hem hiertoe den tijd niet; zij vielen hem op het lijf, en sleepten hem naar den rand eener diepe rotskloof. Marasca was een sterkgespierd man; maar de worsteling was te ongelijk, om van langen duur te zijn. Er was een oogenblik der grootste verwarring, gedurende hetwelk ik al die mannen, aanvallers en aangevallene, neêrstorten, opstaan, weder neêrstorten en allen met elkander in de diepte der kloof zag

{==138==} {>>pagina-aanduiding<<}
rollen, aan welker rand wij zaten. Rillende van schrik, boog ik mijn hoofd op de borst en sloot de oogen; ik hoorde het uitbraken van verwenschingen, een' luiden schreeuw, een dof gekerm; daarna hoorde ik niets meer, en bleef eenige oogenblikken als van gevoel beroofd zitten. Toen ik de oogen weder opsloeg, zag ik mij midden onder de roovers; masocco, hijgende van vermoeidheid, was bezig, zijnen dolk, waarlangs het bloed afdrupte, schoon te vegen en in de scheede te steken; hij zag, hoe doodsbleek ik geworden was, en, zich naar mij toe keerende, zeide hij: ‘Vrees niets, cherubini; wij hebben uwen makker gedood, omdat wij wisten, dat hij een handlanger der policie was; gij drijft zulk een handwerk niet; de ellendeling morde, onderzocht onze wapenen, en scheen den spot met ons te drijven; daarenboven was er geen sequin van hem te halen, en, waren de soldaten gekomen, zoo zou hij hunne zijde tegen ons gekozen hebben.’
‘Die woorden van het opperhoofd hadden mij eenige gerustheid hergeven, en mijne ziel opende zich weder voor de hoop, toen ik de roovers elkander zag naderen en onderling raadplegen. - “Het geld van Tivoli schijnt niet op te dagen,” zeiden sommigen. - “Ja, en in plaats van scudi zullen het wel soldaten zijn, die men ons toezenden zal,” riepen anderen. - “Wat willen wij met onze gevangenen uitvoeren,” hernam een der hoofden; “wij moesten ze of dooden of naar huis zenden.” - De meeningen waren verdeeld. Masocco, zijne makkers latende twisten, kwam naast mij op het gras zitten. Ik herinnerde mij op dat oogenblik, dat ik ettelijke scudi in den zak had; ik gaf ze hem, in de hoop van hem op deze wijs gunstig voor mij te stemmen. Hij nam het geld, en, beginnende te lagchen, zeide hij: Daar kan de bode mede betaald worden.’
‘Tegen vier ure in den achtermiddag braken de dikke wolken, die zich boven ons hoofd verzameld en ons lang bedreigd hadden, op eenmaal los; de regen viel bij stroomen neder, en, daar ik geenen mantel had, werd ik doornat. Plotseling, te midden van het onweder, hoorde men stemmen van onderscheidene kanten. De naaste kwamen van eenen heuvel aan onze linkerhand. - “Het is onze bode,” zeide ik tegen den kapitein. - “Dat zullen wij zien,” - en hij riep. Maar niemand kwam, en eene wijl hoorde men niets meer. Evenwel, na ettelijke minuten meende men

{==139==} {>>pagina-aanduiding<<}
nieuwe stemmen te vernemen, en weder aan de linkerzijde. De roovers deden ons eenen heuveltop beklimmen, van welken men het punt, waar de stemmen schenen op te gaan, kon overzien. Toen wij op eene kleine effene plek, die met kreupelhout omgroeid was, aangekomen waren, plaatsten de roovers ons achter hen, en, hunne wapenen gereed houdende, riepen zij de aankomenden toe, te naderen, en met het aangezigt op den grond te gaan liggen. De naar Tivoli gezonden bode, want hij was het, antwoordde barsch: “Waarom zou ik nog in het nat gaan liggen? Is het niet genoeg, dat ik mij dood afgewerkt heb met zoo hoog te klouteren, beladen, gelijk ik ben, met een' zak van 500 scudi. Ziedaar hebt gij hem,” voegde hij er bij, den zak aan masocco voorhoudende; “het is alles, wat men in de stad heeft kunnen bijeenschrapen.” - “Het is wel,” antwoordde deze, nam den zak en telde het geld, dat hij accoord bevond; vervolgens prees hij den boer wegens zijne eerlijkheid, en gaf hem de drie stukken gelds, die ik hem overhandigd had. Dit geschied zijnde, zond hij ettelijke boeren, welke hij, na mijne gevangenneming, onderweg had opgezameld, en die onzen marsch belemmerden, naar huis, en daarna gaf hij bevel om op te breken.
Thans, nu gij voor mij zoo veel geld ontvangen hebt,’ zeide ik eenigzins ongeduldig tegen masocco, ‘waarom zendt gij mij niet, als de anderen, naar huis?’ - ‘Wij willen de terugkomst van den bode uit Castel-Madama afwachten; misschien brengt hij een' zak scudi, even als die van Tivoli.’ (*) - ‘Gij vergist u; Castel-Madama is een armzalig gehucht; men zou er geen vier scudi bijeen kunnen brengen.’ - ‘Wij zullen zien.’ - ‘Het ware beter, mij maar terstond den hals te breken; want moet ik, nat als ik ben, den nacht op de bergen doorbrengen, dan is mijne gezondheid voor altijd bedorven.’ - ‘Uwe gezondheid en uw leven raken ons niets, en ik raad u den mond te houden,’ hernam de kapitein norsch; ‘want mijne makkers zouden wel eens boos kunnen worden, als zij u zoo hoorden spreken.’
‘Al had ik nog meer te zeggen gehad, zulk een antwoord zou mij den mond gesnoerd hebben. Ik zweeg, en

{==140==} {>>pagina-aanduiding<<}
een roover, die mij den arm gaf, om mij te helpen den heuvel te beklouteren, zeide mij, dat ik wèl deed niet langer tegen te kakelen, want dat hij en zijne makkers om mijn leven niet meer gaven, dan om dat van een' hond.
Wij togen den geheelen avond voort; toen een derde deel van den nacht voorbij was, hielden wij halt op eenigen afstand van een paar stulpen, bij welke wij een' ezel vonden, die aan herders uit den omtrek behoorde. Ik was uitgeput van vermoeidheid; de kapitein had medelijden met mij; hij deed een' mantel van schapenvellen over den rug van den ezel spreiden, en mij er op klimmen; vervolgens deed hij zijne bende haren tred versnellen, en weldra hadden wij eenige verlatene hutten bereikt, die bij den top des bergs stonden. Hier stak men, op eenen dorschvloer, een groot vuur aan. De aanvoerder gelastte mij, mijne natte kleederen uit te trekken, om dezelve te doen droogen, en, daar mijne leden van koude verstijfd waren, hielp hij mij eigenhandig ontkleeden. Terwijl mijne kleederen droogden, deed hij mij mijne ledematen nabij het vuur uitstrekken. Toen alles goed droog was, kleedde ik mij weder aan, en ging vervolgens op nieuw bij het vuur liggen, terwijl de roovers het vleesch van een schaap, dat zij gedood hadden, op kolen deden roosten. Mijne vermoeijenis was zoo groot, dat ik in een' diepen slaap viel. Toen ik wakker werd, vond ik de geheele bende op hare beurt slapende, behalve de schildwachten en den kapitein. Deze hield aan het eind van den laadstok zijns snaphaans eenige sneden schapenvleesch, welke hij geroosterd had, en mij nu aanbood; ik beproefde er een of twee monden vol van te eten, maar de keel was mij als toegewrongen; ik gaf dus het overschot aan den bode uit Tivoli, die bij mij was gaan liggen.’
Des anderen daags zonden de roovers, moede van op de terugkomst des boers te wachten, dien men naar Castel-Madama gezonden had, om het overige losgeld voor den heelmeester te halen, eenen nieuwen boodschapper met eenen brief van den gevangen af. Op het oogenblik, dat hij vertrekken zou, stelde een der roovers voor, den dokter een oor af te snijden, en het, als een dringend postscriptum, tot meerdere klem, bij den brief te voegen. Het opperhoofd bragt te weeg, dat aan dezen fraaijen voorslag geen gevolg gegeven werd; maar bij het heengaan zeide hij den boodschapper: ‘Wees indachtig, dat, zoo gij mor-
{==141==} {>>pagina-aanduiding<<}
gen vóór den avond niet terug zijt, gij geheel en al kunt wegblijven, want dat wij dan vriend cherubini zeker in het een of ander gat gestopt hebben.’ - Die nacht en de volgende dag werden met heen en weder trekken op de toppen der omgelegene bergen doorgebragt. De gevangen was echter veel geruster, want oogenblikkelijk na het vertrek van den bode had de kapitein hem gezegd: ‘Thans, nu gij met dien man uit Castel-Madama niet meer spreken kunt, wil ik u de belofte wel geven, dat, hoe gering de som ook zijn moge, welke hij zal medebrengen, wij u in vrijheid zullen stellen.’ - ‘Die belofte onthief mij van zulk eenen angst,’ zegt de dokter, ‘dat de bandiet mij voorkwam als een uit den hemel gedaalde engel, en dat ik hem de handen kuste, terwijl ik hem voor zijne zoo onverhoopte goedgunstigheid vurig dank zeide.’ (Men moet erkennen, dat deze wijze van dankbetuiging wat al te Italiaansch is; en men mag er uit afleiden, dat dokter cherubini uitermate bang moet geweest zijn; trouwens hij erkent dit naïf genoeg.) ‘Het steken der muggen,’ zegt hij, ‘die zich in menigte op mijn aangezigt en hals plaatsten, veroorzaakte mij veel pijn; maar sedert den dood van den ongelukkigen
marasca was ik zoo bang, dat men mijne gebaren, zoo zij te haastig waren, voor teekenen van toorn of ongeduld zon opnemen, dat ik zelfs de hand niet durfde opligten, om die lastige insekten te verjagen.’
Overigens kan men niet zeggen, dat de bandieten hunnen gevangen den troost der Godsdienst onthielden. Een hunner, die de keten van la Madonna del Carmine om den hals had hangen, zeide hem, in oogenblikken van groote afmatting en neerslagtigheid; ‘Waarde broeder, verdraag dit alles om den wil van God en de Madonna!’ Het was zeker de aalmoezenier der bende, want geen fratone kon stichtelijker gesproken hebben.
De aanvoerder alleen scheen iemand van meer gewigts dan zijne gezellen; hij zeide van Sonnino geboortig te zijn, en verzekerde, dat hij een der vijf hoofden geweest was, welke men naar Frosinone afgevaardigd had, om met den Kardinaal gonsalvi te handelen. - ‘Geweld kan niets tegen ons uitregten,’ herhaalde hij meermalen: ‘wij zijn geene vesting, welke men met geschut kan platschieten; maar, even als de adelaar en de valk, vliegen wij rondom den top der hoogste rotsen, zonder eene vaste woonstede

{==142==} {>>pagina-aanduiding<<}
te hebben, waar men ons grijpen kan.’ - Die man ontleende zeker zijne beelden en spreekwijs uit de heldenromans en de levensbeschrijvingen van vermaarde roovers, welke hij gedurig las. - ‘Vallen er zeven van ons,’ zeide hij ook nog, ‘des anderen daags staan er tien gereed om hen te vervangen; maar allen hebben wij vast besloten, ons leven duur te verkoopen en niet dan luisterrijk te sterven. Het eenige middel, om ons te ontwapenen, zou zijn, ons een onvoorwaardelijk pardon toe te staan, en dan nog zou de Paus zelf ons vergetelheid van het verledene moeten toezweren.’
Eindelijk kwam de bode uit Castel-Madama terug en bragt het geld; de roovers hielden woord, en dokter cherubini werd terstond in vrijheid gesteld. Zijne blijdschap was zoo groot, dat hij de roovers niet verliet zonder hen te danken voor de goedheid, welke zij hadden van zijn leven te sparen, als ook voor de beleefdheid en de zorgen, welke zij hem gedurende zijne gevangenschap bewezen hadden.
Die bende, welke haar hoofdkwartier nabij Subiaco had, bleef tot aan den herfst in dit gebergte huizen, straffeloos de Pauselijke regering braverende, en de veiligheid der inwoners van Rome, die meer dan eenmaal den rook harer nachtlegers zien konden, gedurende al dien tijd bedreigende.
In dit lange tijdsverloop waren Tivoli, Subiaco, Palestrina en al de kleine steden in het gebergte, hetwelk boven de Campagna di Roma oprijst, in schrik en angst. Had men een man bemerkt, die met een' snaphaan gewapend was, of zag men in het gebergte een vuur branden, dan klepte de alarmklok. Die schrik hernieuwde zich soms meer dan eenmaal op den dag. Elken avond werd, van de bisschoppelijke kerk te Tivoli, de taptoe geluid; op dit sein sloten de kroegen, de burgerwacht bezette de haar aangewezene posten, en schildwachten werden op elke der bruggen geplaatst, langs welke men in de stad kon doordringen. Men wist, dat de roovers het oogmerk hadden, te beproeven, of zij ook de nieuwe wijk van Tivoli konden verrassen en eenigen der rijke eigenaars, die er gehuisvest zijn, konden opligten, ten einde zware losgelden van hen te trekken. Was het leven van een' kleinen dorpschirurgijn voor 2000 seudi vrijgekocht, wat zou men hun dan niet betalen, om lieden van meer aanzien en gewigt te redden!
De regeringscommissarissen evenwel, de noodzakelijkheid

{==143==} {>>pagina-aanduiding<<}
gevoelende om eindelijk eens met eenparigheid en veerkracht te handelen, hadden verscheidene herders, van welke men wist dat zij in verstandhouding met de bandieten geweest waren en hun levensmiddelen verschaft hadden, doen vatten en gevangen zetten. De overige veehoeders, door dit voorbeeld verschrikt, waren nader bij de steden en vlekken gekomen; maar hierdoor scheen de stoutheid der roovers nog vermeerderd. De levensbehoeften, welke zij niet meer goedschiks erlangen konden, namen zij nu met geweld, door onvoorziens en in genoegzamen getale binnen de kleine gehuchten op het gebergte en zelfs in de vlakte te dringen. Onder anderen waren Guadognola, San Vettorino en nog eenige dergelijke plaatsjes op deze wijze geplonderd geworden.
Die staat van zaken scheen nog lang te kunnen voortduren; want, het zij onbehendigheid der overheidspersonen, of wel oogluiking der bergbewoners, nergens kon men de roovers in handen krijgen, en dagelijks deden zij hunne nabijheid door nieuwe plonderingen en nieuwe gruweldaden gevoelen. Evenwel tegen het einde van September kwam het gerucht in omloop, dat de benden, die het land onveilig gemaakt hadden, naar Anagni en Ferentino afgedeinsd, en dus Tivoli en Subiaco van hen ontheven waren. Reeds wenschten de inwoners elkander geluk met hetgeen zij als hunne verlossing beschouwden, toen plotseling het opligten van den Aartspriester van Vicovaro en het vermoorden van zijnen neef hen uit deze bedriegelijke gerustheid wekten. De bedoelde geestelijke was met zijnen neef en eenen vriend van Vicovaro naar Subiaco op weg, toen zij zich onverwacht door gewapenden aangevallen zagen. De jongman droeg een' snaphaan. Ziende, dat een der roovers zijnen oom tegen den grond wierp en hem met een' hertsvanger bedreigde, bragt hij den aanrander eenen slag met de kolf van zijn geweer toe; maar, eer hij den slag herhalen kon, viel hij voorover op den grond, door eenen doodelijken dolksteek in den rug getroffen. De roovers lieten het lijk liggen, sleepten den oom met deszelfs vriend in het gebergte, en, daar zij bijzondere redenen hadden om op hem verbitterd te zijn, eischten zij zoo hoog een losgeld, dat het kerspel niet in staat was de gevorderde som te betalen. De roovers deden hierop den ongelukkigen priester en deszelfs lotgenoot de ongehoordste folteringen ondergaan, zonden dagelijks, volgens hunne gewoonte, afgesnedene leden hunner gevan-
{==144==} {>>pagina-aanduiding<<}
genen aan derzelver bloedverwanten, om, zoo mogelijk, het losgeld aan hen te ontwringen, en, zulks vruchteloos zijnde, bragten zij hen eindelijk om hals, en wierpen hunne lijken in eene
rotskloof. (*)
Ongetwijfeld denkt men, dat eene nadrukkelijke en geduchte straf op den zoo ijselijken moord van den Aartspriester van Vicovaro volgde, en dat de regering er ten minste nu niet meer aan dacht, om met de moordenaars in vergelijk te treden. Juist het tegendeel gebeurde. Nieuwe onderhandelingen werden tusschen de hoofden der bende en de afgevaardigden der regering geopend. Weldra zelfs begon men van eene onvoorwaardelijke amnestie te spreken; maar de roovers, die wel wisten, dat alleen hij, die straffen kan, opregt vergiffenis schenkt, begeerden die amnestie niet dan onder zekere voorwaarden. Niet alleen moest de Pauselijke regering zich verbinden hen niet te vervolgen, maar ook nog in hun levensonderhoud voorzien en hun een bestaan verzekeren, zoodat het niet meer gratie, maar belooning was, wat zij verlangden. Daar de Kardinaal-legaat deze onbeschaamde vorderingen afwees, begonnen de rooverijen op nieuw, en van Fondi tot aan Subiaco werd het geheele land, om zoo te spreken, onder brandschatting gelegd door benden, die overal tegenwoordig en overal ongrijpbaar schenen. Alstoen had de zonderlinge gebeurtenis plaats, welke wij thans verhalen zullen; eene gebeurtenis, die te gelijker tijd een staaltje leveren kan van de onbehendigheid en zwakheid der Romeinsche regering en van de stoutheid en list der bandieten.
De opperste van het Seminarium van Terracina, wiens theatrale vroomheid in geheel het land hoogelijk bewonderd werd, had zich bij de regering als middelaar tusschen den Staat en de roovers aangeboden, en de regering had dit zonderlinge aanbod aanvaard. Die man, die voor een' der welbespraaktste predikers uit geheel den omtrek doorging, en, even als alle praters, veel te veel op de magt der woorden vertrouwde, wapent zich, op zekeren dag, met een groot crucifix, en, onverzeld door het gebergte gaande zwerven, begint hij de bandieten op te zoeken. Eerst na verscheidene dagen ontmoette hij hen. Alstoen zich tot de voornaamsten

{==145==} {>>pagina-aanduiding<<}
der bende keerende, bezweert hij hen, bij het bloed en het lijden des Heilands, de wapenen af te leggen. - ‘Spaart uwe medeburgers!’ riep hij uit; ‘houdt op de geesel en de schrik des lands te zijn! Wat verlangt gij? algemeene vergiffenis? ziet ik breng ze u. Wat wenscht gij daarenboven? jaargelden, ambtsbedieningen? de regering belooft ze u. Nog meer; zij verbindt zich, het tegen Sonnino geslagen vonnis te herroepen, uwe vernielde woningen te herbouwen, uwe gevangene medgezellen te ontslaan.’ - Die op stellige beloften steunende welsprekendheid was inderdaad de eenige, die zijne toehoorders bewegen kon. De priester ziet, hoe zij aarzelen, hoe zij onderling raadplegen. Van dit beslissend oogenblik maakt hij gebruik, en, de Heilige Maagd, st. antonius, christus zelv', van welken de minste hunner misdaden de wonden doet bloeden, beurt om beurt doende werken, haalt hij hen over om voorslagen aan te nemen, tot welker aanbieding de regering hem nimmer had behooren te magtigen.
Doch het was niet genoeg, die gevreesde menschen ontwapend te hebben: de nieuwe apostel wil hen nog daarenboven bekeeren, en elk dier verharde booswichten in een boetvaardig zondaar veranderen. Het voorbeeld van den bekeerden moordenaar aan het kruis moet voor hen niet verloren zijn. De struikroovers, die voor hun belang opene ooren gehad hebben, veinzen ook door den ijver en de welsprekendheid van den priester getroffen te zijn; misschien zelfs wel gevoelen zij er zich inderdaad kortstondig door bewogen; zij volgen hem in zijn Seminarium te Terracina. Daar leiden de nieuwbekeerden eenige dagen lang een voorbeeldig leven; zij vasten en bidden; vrome verrigtingen houden al hunnen tijd bezig. Nimmer gaven grooter zondaren sneller blijken van eene aandoenlijker godvruchtigheid. Men zou, wanneer men hen elken dag voor de altaren in het stof geknield had zien liggen, gedacht hebben, dat er slechts eene enkele schrede was tusschen den staat van roover en dien van monnik.
Dit stichtelijke kluchtspel had eene wijl geduurd; ieder wenschte den rector met het door niemand verhoopte slagen van zijn godvruchtig bekeeringswerk geluk; op het land ging hij voor een' heilige, voor een' wonderdoener, en te Rome voor een zeer behendig man door, toen plotseling het tooneel veranderde, en de vrome inleiding door de onver-
{==146==} {>>pagina-aanduiding<<}
wachtste en treurigste ontknooping gevolgd werd. Zaken, tot de kerktucht betrekkelijk, hadden den kloostervoogd naar Rome geroepen, en hem gedwongen, eenen dag en nacht afwezig te zijn. Naauwelijks was hij terug, of hij snelde naar de cellen zijner geliefde bekeerlingen; hij vindt ze ledig. Hij roept de kweekelingen van het Seminarium, die in een' anderen vleugel van het gebouw hunne woning hadden; niemand antwoordt; kweekelingen en roovers zijn beide verdwenen. Eindelijk ontdekt men, diep in de kelders opgesloten, den concierge en de over de kweekelingen gestelde wachters. Van hen verneemt men, dat in het holst van den nacht, toen geheel de stad in slaap lag, de roovers de kweekelingen gewekt en hunne professoren opgesloten hebben, elk met oogenblikkelijken dood bedreigende, zoo hij eenen schreeuw deed hooren; dat zij vervolgens, de jonge lieden voor zich heen drijvende, den weg naar het gebergte hadden ingeslagen. Herders, die van buiten komen, verhalen, dat zij, in het bosch van Monticello, verscheidene mijlen van Terracina, de jonge lieden ontmoet hadden, twee aan twee gebonden, en door de nevens hen gaande roovers, als door hunne leermeesters, begeleid. Den volgenden nacht evenwel kwamen de meesten dier jonge lieden in de stad terug. Om geen gebrek aan levensmiddelen te krijgen, hadden hunne wegvoerders slechts diegenen bij zich gehouden, wier bloedverwanten rijk waren, en van welke zij derhalve zware losgelden konden verwachten. Want, gedurende hun verblijf in het Seminarium, hadden de bandieten hunnen tijd niet verzuimd, maar de
naauwkeurigste berigten omtrent het vermogen van elk dier kinderen ingewonnen. Er waren echter, onder het getal der genen, die zij bij zich hielden, jonge lieden, wier ouders niets minder dan rijk waren; maar deze waren zoons van regters en overheidspersonen, tegen welke de roovers wederwraak te oefenen hadden: zij behielden hen, zeiden zij, om er een voorbeeld aan te stellen. De jonge fasani, zoon van een' gewezen Maire, was onder hen.
Gedurende de eerstvolgende dagen kwamen nu, van tijd tot tijd, herders aan de ouders der kweekelingen, welke de roovers bij zich gehouden hadden, de volgende circulaire brengen: ‘Waarde ouders! weest niet ongerust; ik ben gezond en wèl; ik ben bij hupsche lieden, die alle mogelijke zorg en oplettendheid voor mij hebben; maar zendt gij

{==147==} {>>pagina-aanduiding<<}
mij niet op staanden voet tweeduizend scudi, zoo slaan zij mij dood.’ De ongelukkige ouders bragten deze brieven aan den Kardinaal, Secretaris van Staat, die hen beloofde, dat hij zich eerstdaags met deze zaak zou bezig houden. De best beradenen rekenden op niemand dan op henzelven, en zonden aan de roovers al het geld, hetwelk zij bijeen konden brengen. Deze, van hunnen kant, ontsloegen achtereenvolgens de gevangenen, welker losgeld zij ontvingen. Eindelijk, acht dagen nadat geheel het Seminarium van Terracina op de boven verhaalde wijs geschaakt was, bleven in de magt der roovers nog slechts drie kweekelingen, twee zoons van regters, elk twaalf jaren oud, en de zoon van den Maire fasani, die veertien jaren telde. De ouders dier ongelukkigen hadden, even als de overigen, losgeld betaald. Niettemin verspreidde zich weldra te Rome het gerucht, dat zij alle drie meêdoogenloos om hals gebragt waren. Deze treurmaar bleek echter slechts ten deele waar te zijn. De twee zoons der regters waren het, welke men vermoord had. Als door een wonderwerk was de jonge fasani aan hetzelfde lot ontkomen. Zie hier wat hij, na zijne terugkomst in het ouderlijke huis, verhaalde:
Zoodra de roovers buiten het Seminarium waren, keerden zij zich in haast, langs den weg van Torre delle Mole, naar het gebergte; dit gehucht ter linkerzijde gelaten hebbende, begonnen zij weldra, langs zeer steile hellingen, opwaarts te stijgen, en het duurde niet lang, of zij bevonden zich in het hart der bergen van Sonnino. Zij hadden hunne gevangenen paarsgewijs aan elkander gebonden, en dwongen hen met geweld voorwaarts te spoeden, terwijl zij hen gedurig met stokslagen en zelfs met dolksteken bedreigden. Daar evenwel de weg gedurig moeijelijker werd en de krachten der arme kinderen uitgeput schenen, namen de roovers hen op de schouders, en hielden niet eer stil, vóór dat zij zich op den top van eenen hoogen berg bevonden, die aan alle kanten met bosschen omringd was. Hier ontmoeteden zij eenen herdersknaap, die eene kudde schapen hoedde; twee van de vetsten dezer dieren werden door hen geslagt, en vervolgens bij een groot vuur, hetwelk zij terstond na hunne aankomst hadden aangelegd, gebraden. Bij het begin en na den afloop hunner maaltijden, waaraan zij de kweekelingen deel gaven, verzuimden zij niet hunne gebeden op te zeggen, volkomen gelijk zij gewoon waren zulks in het

{==148==} {>>pagina-aanduiding<<}
klooster te doen. Hunne bekeering, ziet men, was hun van nut geweest! Bij deze gebeden voegden zij eene dankzegging aan hunnen beschermheilige st. antonius. Vervolgens schildwachten uitgezet hebbende, en verzekerd niet overvallen te kunnen worden, nam een hunner een boek, waaruit hij zijnen op het gras rondom hem liggende kameraden met luider stem begon voor te lezen; dit boek vermeldde de poëtische geschiedenis van de vermaarde ricardo en pietro mancino. (*) Op de beschrijving van elk der listige of stoute bedrijven hunner helden, schreeuwden de bandieten het uit van bewondering, en men zag duidelijk, dat zij voornamen zoo glorierijk een voorbeeld na te streven. Op deze wijs liep de dag ten einde. ‘Toen de nacht gekomen was,’ dus gaat de jonge fasani in zijn relaas voort, ‘wikkelden de roovers ons in hunne mantels, en schikten ons rondom een groot vuur; vervolgens, na het beeld der Heilige Maagd, hetwelk ieder hunner om den hals droeg, gekust te hebben, strekten zij zich rondom ons neder en waren weldra in slaap; de schildwachten alleen waakten op de rotstoppen in den omtrek. Des anderen daags trokken wij wederom den geheelen dag te midden van naauwelijks toegankelijke bergen voort. Dien dag ontsloegen de roovers eenigen onzer makkers. De volgende dagen verlieten de overigens ons, de een na den ander, naar mate herders of boeren het geld voor derzelver loskooping bragten. Wij bleven slechts met ons drieën over, en de roovers, om minder moeite met onze bewaring te hebben, bonden ons de armen aan een en hetzelfde touw vast. Op zekeren dag, het was de achtste onzer gevangenschap, zag ik onze wachters geheimzinnig met elkander spreken en nu en dan van ter zijde blikken op ons werpen, die niets goeds
verkondigden. Een hunner de hand aan zijnen dolk geslagen hebbende, dacht ik, dat hij ons ging dooden, en wierp mij op de knieën, om hem genade af te smeeken. Massaroni, een van de hoofden der bende, trad met eenen grimlach nader: ‘Fasani,’ zeide hij mij; ‘stel u gerust; wij zijn van zins, een eind aan uwe gevangenschap te maken; maar intusschen, houd ons eens eene predikatie over den dood.’ Ik gehoor-
{==149==} {>>pagina-aanduiding<<}
zaamde en predikte zoo goed ik kon, weinig denkende, dat het de lijkrede voor ons drieën was, en dat de gebeden, met welke wij dezelve deden verzeld gaan, die waren van stervenden! Helaas! naauwelijks had ik geëindigd, of een der roovers greep het touw, waaraan wij gebonden waren, en sleepten ons onbesuisd, dwars door de rotsen, tot op den rand eener diepe kloof. Mijne smeekende oogen vestigden zich op die van dezen man; ik zag, aan het vuur, dat uit de zijne schitterde, en aan de wijs, waarop hij zijne wenkbraauwen zamentrok, dat ons laatste uur gekomen was, en dat wij geene barmhartigheid meer te hopen hadden. Inderdaad, ik had nog den tijd niet gehad, om: ‘Heb medelijden!’ te roepen, of reeds tweemaal had de dolk van den roover zich in de borst mijner twee ongelukkige medgezellen gedompeld, en ik vond mij geheel met hun bloed overdekt. Een dergelijke stoot was ook voor mij bestemd; ik ontdook dien, en, de oogen sluitende, viel ik op den grond, medegesleept door mijne makkers, die met een' zwaren val op het gras rolden. Ongetwijfeld zijn het hunne ligchamen, die mij behoed, en de dolksteken ontvangen hebben, welke voor mij bestemd waren. Daar zij echter in hunne doodstuipen spartelden, geraakte ik bloot, en zag op nieuw den dolk des moordenaars boven mij schitteren. Ik wierp mij op mijne knieën voor hem neder, en smeekte op eene hartroerende wijs om mijn leven, terwijl ik daarbij den bijstand van st. antonius, zijn
beschermheilig, inriep. Overdekt, gelijk ik zulks was, met het bloed mijner makkers, was mijn voorkomen zoo deerniswekkend, dat de bandieten er door bewogen werden. Ik zag, hoe de ponjaard opgeheven bleef; smeekende hief ik de handen opwaarts, en riep op nieuw st. antonius en de Heilige Maagd te hulp. Evenwel, eenen afgrijselijken vloek uitende, drong de roover weder op mij in; maar massaroni hield hem tegen. ‘Dood hem niet!’ riep hij met eene forsche stem; ‘hij heeft st. antonius aangeroepen; zijn dood zou ons iets kwaads berokkenen. Het is de laatste van de drie; daar hij nog leeft, laat hem leven. Facciamo un regalo a sant 'antonio,’ (*) voegde hij er bij, terwijl hij het teeken van het kruis maakte. De roover gehoorzaamde, en, in plaats van mij los te binden, sneed hij met zijnen dolk de touwen los, die mij aan mijne arme

{==150==} {>>pagina-aanduiding<<}
makkers gehecht hielden, welker warm bloed ik nog altijd over mijne handen en beenen voelde gudsen. Massaroni veegde mij met een' doek af, en gaf mij eenen ring, als ook eene soort van vrijgeleide-brief, welken hij op zijne knie schreef. (*) ‘Gij kunt heengaan,’ zeide hij, ‘gij zijt vrij; dank st. antonius voor uwe verlossing!’
De comedie der rooverbekeering had alzoo, gelijk wij gezegd hebben, een zeer tragisch einde. De dwaze rector van het Seminarium van Terracina verloor zijnen post echter niet; men schreef zijn ongeluk aan zijnen al te vurigen godsdienstijver toe, en godsdienstijver doet te Rome zelfs het grootste onverstand verontschuldigen.

(Het vervolg hierna.)






Bij het graf mijns vaders.


Dierbre vader! met een bloedend harte 
Ging ik u geleiden naar het graf, 
En de traan der kinderlijke smarte 
Gleed mij telkens van de wangen af; 
't Viel mij bang, toen ik de kist zag zinken, 
Die uw stoflijk overschot bewaart, 
En de doffe nagalm hoorde klinken 
Van de daarop neêrgeworpen aard'. 
 
Nimmer, dacht ik, ziet mijn oog hem weder, 
Die mijn steun, mijn leven was en vreugd; 
Hem, wiens liefde steeds zoo trouw en teeder 
Voor mij waakte sinds mijne eerste jeugd; 
Die zoo gaarne 's levens moeite en zorgen 
Torschte, indien dit mij verligten mogt, 
En steeds rustloos, van den vroegen morgen 
Tot den avond, mijn genoegen zocht; 

{==151==} {>>pagina-aanduiding<<}

Die me als knaapje 't kwaad reeds leerde vlieden, 
Mij als jongling op den Heiland wees, 
En 't genot, dat deugd en godsvrucht bieden, 
Uit ervaring dikwerf roerend prees; 
Die, de knieën in het stof gebogen, 
Daar hij de oogen hiddend opwaarts sloeg, 
Menigmaal den Vader in den hoogen 
Ook voor mij om zijnen zegen vroeg. 
 
Zoo zoo dacht ik, onvergeetbre vader! 
Toen uw stof in 't donker graf verzwond; 
En wanneer ik uwe rustplaats nader, 
Voel ik steeds, wat band mij aan u bond: 
Naauwer nog dan door het bloed vereenigd, 
Waart ge mij de trouwste vriend op aard'! 
Wat dan is er, dat mijn droefheid lenigt, 
Zoo mijn oog op uwe groeve staart? 
 
Maar aan Hem, dien ge als Gods Zoon gehuldigd 
En zoo vurig steeds hebt lief gehad, 
Is ons hart de dierbre leer verschuldigd, 
Die in 't leed den besten troost bevat: 
Onze blik mag eindloos verder zweven 
Dan het graf, waarop hij is gerigt; 
Jezus toch, de Heer van dood en leven, 
Bragt de blijde onsterflijkheid aan 't licht. 
 
Moge ons hart dan om uw afzijn rouwen, 
Zitten wij in weemoed neêr en druk, 
Uw geloof verwisselde in aanschouwen; 
Uwe hoop in storeloos geluk; 
Nu, van allen last der aarde ontheven, 
En verlost van zonde, ziekte en pijn, 
Looft gij Hem, die, door dit wisslend leven, 
Steeds zoo trouw uw Leidsman wilde zijn. 
 
Nu hervindt gij ze in des hemels gaarde, 
Al de dierbren hier door u betreurd; 
Ook de brave vrouwe, die mij baarde, 
Ons, helaas! zoo vroeg van 't hart gescheurd 
Nu, nu stemt gij met haar in de koren, 
Die het lied ter eer van 's Vaders Zoon 

{==152==} {>>pagina-aanduiding<<}

Door het ruim der hemelen doen hooren, 
Neêrgeknield voor 's Allerhoogsten troon. 
 
Zouden dan, bedrukte weduwvrouwe! 
Die voor mij de beste moeder zijt, 
Immer aan die diepgevoelde rouwe 
De ons geschonkene uren zijn gewijd? 
Zouden wij den dierbren steeds betreuren, 
Of ons geene hope bleef op aard'? 
Neen! wij willen 't hoofd weér opwaarts beuren, 
Schoon ons oog op zijne groeve staart. 
 
Neen! wij willen (moge God dit geven!) 
't Voetspoor drukken, hier door hem betreèn, 
En naar deugd en reine godsvrucht streven, 
Zoo als dit de dierbre deed voorheen. 
Eenmaal toch vliedt zorg en smart daarhenen, 
En de baan des levens loopt ten end'; 
Dan zal God ons daar met hem hereenen, 
Waar men rouw noch bange scheiding kent. 


Almelo, December 1840.
g. ten bruggencate, hz.






Simplex sigillum veri.

De gewoonte brengt het mede, dat de gezellen der Boekdrukkers, hier ter stede, telken jare, op den dusgenoemden Koppermaandag, aan de begunstigers der drukkerij, een Nieuwjaarsgedicht aanbieden. De exemplaren van zoodanig vers worden met zorg en netheid gezet en afgedrukt, en zijn daarenboven voorzien van een' fraai-gezetten rand, ter versiering des geheels.
Het dusgenoemd Koppergeschenk voor het jaar 1841, ter drukkerije van den Heer c.a. spin, alhier vervaardigd, muntte dit jaar inzonderheid uit door een' uitvoerigen, netbewerkten en keurig gezetten rand, in den vorm van een groot antiek kerkgebouw, met eene hoofd- en twee zijdeuren, kerkramen en gevelversierselen, terwijl het gedicht in het midden van het front is geplaatst. Dit kunststukje is in tien kleuren gezet en met dezelve geschakeerd, in de manier der bontkleurige Congreve-druk, thans in den smaak, en dien men, in couranten en nieuwsbladen, als eene ver-
{==153==} {>>pagina-aanduiding<<}
betering en verfraaijing der Drukkunst, hoort roemen. En inderdaad, wanneer men de vlijt en moeite, aan de nette en keurige uitvoering des geheels te koste gelegd, gadeslaat, zal wel niemand daaraan goedkeuring en lofspraak weigeren; maar het is eene andere vraag: of al dat kunstwerk voor eene wezenlijke verbetering en verfraaijing der Drukkunst te houden zij.
Het drukken met kleuren, of de zoogenaamde Congrevedruk, is eene buitenlandsche uitvinding, en het is voorzeker lofwaardig, dat onze vaderlandsche Drukkers getoond hebben, wat zij in dezen kunnen verrigten; hiermede is echter nog geenszins uitgemaakt, dat gezegde vinding de eenvoudig-schoone Drukkunst zou kunnen verbeteren en verfraaijen. Integendeel houden wij dezelve voor eene verbastering der kunst, en eene soort van schijnvertooning, die alleen aan kinderen en onkundigen behagen kan, gelijk zulks het geval is met een' kwakzalver op eene dorpskermis, die, met zijn' bonten tooi, schijnbare tooverkunsten en laffen beuzelpraat den grooten hoop weet te begoochelen. De eenvoudige, zuivere, zwarte druk wordt door zulke nietige kunsten verdrongen; en, mogt de smaak voor dezelve toenemen en allengs de bovenhand verkrijgen, dan gaat, in evenredigheid daarvan, de schoone Drukkunst langzamerhand weder verloren, terwijl de goede smaak in wansmaak veranderd wordt. Een voorbeeld hiervan ziet men aanvankelijk in de verkeerde aanwending van vreemdsoortige letters; waarvan men sommige, met den eersten oogopslag, kwalijk herkent.
Wenschelijk is het derhalve, dat eene beuzelachtige zucht tot het volgen van vreemden niet verder voortga. Eenmaal getoond hebbende, dat men kan, wat de vreemdeling vermag, behoorden onze vaderlandsche Drukkers te bedenken, dat hun Vaderland tevens het Vaderland is van den vader der drukkunst; dat zijn roem in hetzelve alsnog waardiglijk wordt gehandhaafd, en door wezenlijke verbeteringen (niet door wansmaak en kwakzalverij) kan verhoogd worden; maar elke verbetering drage het merk der eenvoudigheid, want deze is het zegel der waarheid; zij is het sieraad der schoonheid; en, haar, verlatende, begeeft men zich op den weg, waarop de echte kunst, door modezucht voortgedreven, eenmaal ten val moet neigen.
Het is ons aangenaam hierbij te kunnen voegen, dat een

{==154==} {>>pagina-aanduiding<<}
zoo bevoegd heoordeelaar als de Heer spin geheel instemt met onze wijze van beschouwing. De verdienstelijke dichtregelen toch, die het koppermaandagsvers uitmaken, en die eene algemeenere mededeeling overwaardig zijn, mogen (hieronder geplaatst) ten bewijze verstrekken, dat ook hij, voor de laatste maal, alleen om te toonen, wat hij vermag, dien wansmaak huldigende, zich met het bekende Boerhaviaansche: simplex sigillum veri, volkomen vereenigt.
Amsterdam, Jan. 1841.
w.h. warnsinck, bz.

Het bedoelde gedicht luidt aldus:

Wat spreidt ge een streelend schoon, 
o Drukkunst! hier ten toon; 
Gij, aller kunsten kroon, 
Gij, steun en regterhand, 
Ja, voedster van 't verstand! 
 
Doch, is die kleurenpracht, 
Hoe sierlijk aangebragt, 
Wel waardiglijk een dragt 
Bij d' eenvoud van den schaf, 
Op 't wit papieren blad? 
 
Is niet de kunst ontaard, 
Die zelv' zich vrij verklaart, 
Die 't kenmerk niet bewaart, 
Dat kunst van kunsten scheidt: 
Van hare oorspronkelijkheid? 
 
Ontaardt de Drukkunst niet, - 
Wat bloemen 't oog hier ziet, - 
Treedt ze over in 't gebied 
Van etsnaald of penseel, 
Opdat zij de oogen streel'? 
 
Hoe schoon de prachtkleedij 
Van blad of letter zij - 
Nooit is de Drukkunst vrij 
In 't schoon dat zij verspreidt: 
Haar drukt de eenvormigheid. 
 
Wat kunst het oog onthaal' - 
Geen spel, geen kleurenpraal, 

{==155==} {>>pagina-aanduiding<<}

Geen beeldelijke taal, 
Geen vlugtig zinvermaak, 
o Drukkunst! is uw taak. 
 
Gij spreidt geen' pronk ten toon? 
Gij zijt eenvoudig schoon. 
De reinheid is uw kroon, 
En 't onbezoedeld blad 
Uw allergrootste schat. 
 
Ruk, Drukkunst! u dan los 
Van rank en bloem en tros, 
Van al dien blaadrendos. 
Wie u gekleurd bezitt', - 
Ons blijft gij zwart op wit. 


De Gezellen ter Boekdrukkerij van
c.a. spin.


Oordeel van prins Eugenius over roem- en oorlogzucht.

Prins eugenius, gelijk men weet, een der uitstekendste Veldheeren van zijnen tijd, oordeelde over den Oorlog in de volgende bewoordingen: ‘De dorst naar roem sluipt somwijlen onze Kabinetten binnen, onder de gehuichelde gedaante der Nationale Eer. Hij neemt ingebeelde beleedigingen tot steunpunt, en veroorzaakt eene forsche en anderen honende taal; zoo tergen zich de volken een tijdlang wederzijds, tot eindelijk honderdduizenden lijken op het slagveld liggen! Het verlangen naar oorlog gaat meestal uit van diegenen, welke deszelfs ellenden niet bij eigene ondervinding kennen, zoo als van Ministers, vrouwen en politiserende ledigloopers in groote steden. Eenmaal gaf ik den raad, dat alle groote heeren en dames, die oorlog verlangen, aangehouden behoorden te worden, en dat men hen dwingen moest, elk 4000 dukaten tot de kosten bij te dragen, of wel persoonlijk mede te veld te trekken. Slechts onkunde of ligtzinnigheid drijft de Kabinetten tot oorlog.’



{==156==} {>>pagina-aanduiding<<}

Het beroep van den stenograaf. (*)

Men kan zich naauwelijks een begrip maken, hoe moeijelijk de kostwinning van eenen stenograaf te Parijs en te Londen is. Vier of vijf uren achtereenvolgens blijft hij in eene soort van kooi opgesloten, die ter naauwernood groot genoeg is voor zijn' lessenaar; en in dit naauwe bestek moet hij met vliegende pen eenen redenaar bijhouden, wiens hoofdverdienste daarin bestaat, dat hij in den kortst mogelijken tijd het meest mogelijke getal woorden voor den dag brengt, daar dit ongelijk ligter valt, dan met weinig woorden veel te zeggen. Het is echter niet genoeg, dat hij de redenaars bijhoudt; hij moet hen ook begrijpen, en menigmaal begrijpen zij zichzelven niet. Gelukkigerwijs bezitten de stenografen de gaaf, om, goed of kwaad, de redevoeringen te verbeteren, verkeerd gebruikte deelwoorden uit den weg te ruimen, te stoute overgangen te effenen, en flaters tegen de taalregelen te doen verdwijnen. Des anderen daags ontvangt nu de redenaar de gelukwenschingen zijner vrienden, die hem verklaren, dat zijne redevoeringen nog bewonderenswaardiger voorkomen, wanneer men ze met beraden zin naleest, dan wanneer men ze van het spreekgestoelte hoort. Hoe kan dit ook anders zijn? De ongelukkige stenograaf weet er een liedje van te zingen. De stenograaf der regering tooit de adviezen der afgevaardigden van de ministeriéle zijde met eene menigte van bijvoegingen, welke op hen, die de zitting niet bijgewoond hebben, dikwerf eene ongeloofelijke werking doen. Ziehier een voorbeeld. ‘De afgevaardigde coquillard bestijgt het spreekgestoelte: “Mijne Heeren! (Levendige beweging van oplettendheid.) Ik zal de aanvallen van den vorigen spreker onbeantwoord laten (menigvuldige blijken van goedkeuring); niettemin moet ik verklaren, dat mijne wijze van zien met betrekking tot Engeland (hoort! hoort!) onveranderlijk is en derhalve
nimmer veranderen zal.” (lang aanhoudende bijval.) De redenaar verlaat de tribune, en keert naar zijne zitplaats terug, terwijl hij op den weg

{==157==} {>>pagina-aanduiding<<}
derwaarts de gelukwenschen zijner talrijke vrienden ontvangt.’ Inderdaad echter heeft Mijnheer de afgevaardigde coquillard zijn paar dozijn woorden gesproken, zonder dat iemand in de kamer, de stenograaf uitgezonderd, het der moeite waardig geacht heeft, hem de geringste oplettendheid te schenken. De afgevaardigden hebben deze gelegenheid gebezigd, om een snuifje te nemen, of met elkander over de Spaansche effecten te praten, of aan andere dingen te denken. - De arbeid van den stenograaf is nog niet ten einde, wanneer eene redevoering in louter abbreviatiën op het papier staat. Daar de zetters deze hieroglyphen niet zouden kunnen ontcijferen, is hij gedwongen, dezelve in gewoon schrift over te schrijven; hiermede is tevens de correctie verbonden, welke de meeste sprekers zoo zeer behoeven. Vervolgens komt nog de revisie der drukproeven; iets van groot gewigt, vooral op dagen, waarop een zware parlementsveldslag geleverd geworden is. - Uit dit alles volgt, dat de arme stenograaf eerst des avonds ten 11 ure den tijd heeft zijn middagmaal te nemen. Bij geluk levert de zomer hem tijd van uitspanning en verkwikking. Zijne ontbinding houdt gelijken tred met de ontbinding der kamers. De vijfof zesmaandsche rust van den stenograaf wordt slechts dàn afgebroken, wanneer een Parijzenaar of een Londenaar zijnen vader of zijne moeder onder zoo dramatische omstandigheden vermoordt, dat de Fransche of Engelsche dagbladen verpligt zijn eenen snelschrijver naar het geregtshof te zenden; doch dit zijn gevallen, die niet dagelijks voorkomen.





Iets over de vermeende herleving van het treurspel bij de Franschen.

Jules janin beweert, dat het met de heerschappij der Fransche tragedie, welker herleving ongeveer een jaar geduurd heeft, reeds weder op het laatst loopt. Na talma's dood was het zoogenaamde Théâtre Français volkomen in vergetelheid geraakt; de bloote aankondiging van een stuk van corneille of racine was toereikend, om de anders steeds zoo schitterende zaal van dien schouwburg eenzaam en verlaten te maken. Onverwacht verscheen nu, als uit de wolken gevallen, een jong meisje, hetwelk, door de magt harer natuurlijke begaafdheden en harer vorming als

{==158==} {>>pagina-aanduiding<<}
tooneelkunstenares, het schijndoode treurspel in het leven terugriep, en avond na avond duizenden van toehoorders, welke over hunnen eigenen klassieken smaak niet weinig verbaasd stonden, voor het tragische tooneel verzamelde. ‘De oude Goden zijn teruggekeerd!’ riep het verrukte parterre, en de juichende bijval verdubbelde zich, telkenmale Mademoiselle rachel eene nieuwe rol in een door haar verjongd stuk speelde. ‘En daar er onder ons,’ voegt de Heer janin er bij, ‘nog iets bestaat, dat magtiger is dan het genie, te weten de mode, zoo was de geestdrift voor corneille en racine, die weder in de mode gekomen waren, bovenmatig groot. Overal wilde men nu de oude treurspeldichters weder hooren, in en buiten den schouwburg. In de salons lispelde men de teedere klagten van hermione, of bulderde men de verwenschingen van camillus, als intermezzo tusschen eene sonate en eene romance; de Hertoginnen mengden er zich in, even zoo de Markiezen; en het Théâtre Français, nog onlangs zoo bescheiden en demoedig, zag nu zijne in ongenade vervallene mededingers over den schouder aan. Zoo is Parijs een geheel jaar lang, en met hetzelve ook de provinciën, die, ofschoon knarsetandende van spijt, toch altijd Parijs, als de lijdzaamste slavinnen, in alles nabootsen, op nieuw met de vertrouwden van beide kunne, met de dwingelanden en treurspelhelden der vorige tijden bekend geworden.’ De criticus, aan wien wij deze schildering te danken hebben, voegt er bij, dat, daar deze herleving van het oude treurspel geenszins, gelijk men misschien zou kunnen denken, uit behoefte van het hart en van den goeden smaak ontstaan, maar niets anders was dan een gewrocht der mode, men ook natuurlijk kon
verwachten, dat deze renaissance, even als elke andere, wier naam de mode invoert, of op gelijke wijs als het rococo, door eene nieuwe gril van het publiek verdrongen zou worden. Dit keerpunt, meent janin, is reeds gekomen. Tancredo, mithridates, bajazet, polyeuctes, brittannicus, of hoe de helden der Fransche Alexandrijnsche versmaat allen heeten mogen, declameren thans reeds weder voor bijna ledige zalen; en de verleden jaar nog, om zoo te zeggen, in klassische stuiptrekkingen liggende Parijzer dandies zijn, of in het geheel niet meer in de nabuurschap van het Théâtre Français te brengen, of het kost hun moeite, in deszelfs loges, waar zij soms, uit gedienstigheid jegens

{==159==} {>>pagina-aanduiding<<}
eene dame van hunne kennis, de schoonste verzen geeuwend komen annhooren, niet geheel en al in te slapen.


De zonderlinge vischvangst.

Drie hengelaars zaten aan den oever der Seine, voor het huis van zekeren Heer M. Zij schenen als voor hun bedrijf geschapen; ten tien ure 's morgens gekomen, zaten zij, met het bewonderingwaardige geduld, hetwelk dit slag van lieden eigen is, ten vijf ure des namiddags er nog, uitgestrekt de arm, onafgewend de blik. Hun gezigt scheen den Heer M. zeer te verlustigen; reeds uren achtereen had hij hen door zijn venster gadegeslagen; eindelijk trad hij zijn huis uit en naar hen toe. ‘Wel, Heeren, hoe gaat het met de vangst?’ - ‘Niet kwaad,’ antwoordt een van drieën, ‘gansch niet kwaad; zoo even bijt er een aan.’ - ‘Wel, ik zie niets,’ herneemt de Heer M. - ‘Ja, ja, gij moogt mij gelooven,’ zegt de visscher, ‘of twijfelt gij misschien aan mijne behendigheid? O, gij vermoedt niet, welk een' visch ik daar zoo even aan den angel heb.’ - ‘Het zal wat zijn, katvisch denkelijk?’ - ‘Neen.’ - ‘Nu dan, hoogstgenomen een vorentje?’ - ‘Ook niet.’ - ‘Wel, wat dan toch?’ - ‘Als gij dan zoo nieuwsgierig zijt en het volstrekt weten wilt,’ hernam de visscher, met zijne makkers opspringende, ‘een snoek, Mijnheer, en die zijt gij! Gij zijt den Heere N. zoo en zoo veel schuldig; ik ben huissier, en heb tegen u bevel van gijzeling. Gelieft Mijnheer de goedheid te hebben, mij naar Versailles te volgen?’ De Heer M., die tot nog toe, door zijne bijzondere omzigtigheid, aan al de vervolgingen der geregtsbeambten had weten te ontkomen, zag zich eindelijk verschalkt, en moest den behendigen hengelaar naar de gevangenis volgen.


Aardappel-jubeljaar.

In het laatst der jongste maand November schreef men uit Leipzig: Om de maat der jubilés en jubelfeesten, waarmede dit jaar reeds zoo rijkelijk gezegend is, vol te meten, zal eerstdaags in onze nabuurschap ook nog een Aardappel-jubeljaar gevierd worden. Met de zaak is het volkomen ernst, en, om de waarheid te zeggen, er zijn er wel van minder alooi gevierd. De eigenaar van het, door deszelfs park, voor de Leipzigers zoo uitlokkende riddergoed Machern, de Heer schnettger, en nog een ander grondbezitter uit dien omtrek, hebben bereids eene openbare aankondiging in het licht gegeven, waarbij zij alle liefhebbers van het edele gewas der aardappelen en van derzelver aanbouw tot een

{==160==} {>>pagina-aanduiding<<}
groot jubelfeest uitnoodigen, bestemd om aan francis drake, den onsterfelijken man, aan wien wij de overplanting der aardappelen naar Europa verschuldigd zijn, den verdienden tol van vereering te brengen. Door echte bewijsstukken heeft men de zekerheid bekomen, dat in 1740 de toenmalige Predikant van het marktvlek Nauenhof bij Grimma de eerste aardappels in deze streken aanplantte. Dus is een jubeltijd der aardappelen by ons met geschiedkundige zekerheid geregtvaardigd.


Naïve inval.

Op zekeren tijd, dat Koning frederik de II van Pruissen eene wapenschouw gehouden had, voerde hem zijn weg ook naar den ambtman van een koninklijk goed. Deze, hiertoe bevel ontvangen hebbende, verzelde den Koning een eindweegs te paard. Met gepasten eerbied reed hij, aan 's Konings linkerzijde, een paar schreden achter hem, en sprak daarbij aanhoudend, op eenen uiterst klagenden toon, over het steeds merkbaarder wordende verval van het hem ter beheering toevertrouwde goed, bewerende, dat al de verzoeken, welke hij tot nog toe om het zenden eener commissie, ten einde daarnaar onderzoek te doen, had ingeleverd, vruchteloos geweest waren. De Koning, wien deze klagten verveelden, zeide eindelijk: ‘Rijd toch aan den anderen kant; aan dit oor ben ik wat doof.’ De ambtman deed gelijk hem bevolen was, maar, den gegeven wenk of niet begrijpende, of niet willende begrijpen, ging hij met denzelfden vloed van woorden in zijne jeremiades voort: ‘Ja, dan moet gij,’ hernam nu de Koning, ‘u tot den Minister wenden.’ - ‘Och, uwe Majesteit,’ gaf snel de ambtman ten antwoord, ‘die is doof aan beide de ooren!’ Deze kwinkslag, die den Koning een lachje van goedkeuring afperste, bragt te weeg, dat de grond van des ambtmans klagten weldra uit den weg geruimd werd.


Rijmer en het publiek.


‘'k Ben zeker, dat ik amuseer!’ 
Sprak rijmer, vol van zelfbehagen, 
Toen hij zijn rijmpjes in 't Genootschap voor zou dragen; 
De man had regt; want keer op keer 
Strekt én zijn werk én hij tot groot amusement 
Van elk, die beiden kent! 


No. 1. Mengelw. bl. 44. reg. 22. v. ond. staat verwarmende, lees: welverwarmde.






{==161==} {>>pagina-aanduiding<<}

Mengelwerk.

Over het ongepast en overdreven vereeren van menschen, als een kenmerk van onzen leeftijd.


Door J. Boeke.

Wie uwer het zwak met mij deelt, van moeijelijk eenig plaatwerk geheel ongezien te kunnen voorbijgaan, die zal, als hij sedert de laatste weken de Kalverstraat doorgekomen is, opgemerkt hebben, dat de prentenwinkels nu de taak overgenomen hebben, van welke de dagbladen eerst met merkwaardige getrouwheid zich hebben gekweten, door ons bekend te maken met alle de uitsporigheden, tot welke de aankomst en het vervoer van napoleon's overschot onze ligtzinnige en roemzuchtige naburen aanleiding gegeven heeft. Hij heeft dan met mij onder anderen die plaat gezien, waarop de stoute, maar profane verbeelding van den teekenaar den wereldberoerder voorstelt, zoo als hij krachtig, ja ik zou bijkans zeggen ontzagwekkend, met een omkranst en door eenen lichtgloed omgeven hoofd, te voorschijn treedt uit het geopende graf, welks groote en zware zerk hij met de toppen zijner vingeren schijnt opgeligt en omgekanteld te hebben. Hoe het anderen bij dat zien gegaan is, weet ik niet; mij benam het profane der voorstelling al het kunstgenoegen, dat mij het verhevene en stoute van het idee en de kracht der uitvoering zou hebben kunnen geven. Minder gemengd echter was de indruk, dien eene andere plaat op mij maakte. Ik bedoel die, welke de oorlogzuchtige dichtregelen van victor hugo ten onderschrift heeft. Daar ziet gij den katafalk, die het aangebedene overschot bevat, gedragen door onderofficieren, overdekt met het fluweelen kleed met de bijen, en op denzelven het bekende driekantige hoedje. Aan den eenen kant mannen en jongens, die elkander

{==162==} {>>pagina-aanduiding<<}
verdringen en onder den voet werpen. Aan den anderen op den voorgrond twee figuren, stevig van bouw, zwaar van knevels, in het doodskleed gehuld, maar met de ridderorde op dat doodskleed, uit de aarde opgerezen, waarvan de eene ('t is waarlijk bespottelijk!) deftig op krijgsmanswijze de omgekeerde hand naar het hoofd brengt, terwijl de ander een standaard met den adelaar daarop omhoog heft. Die twee verbeelden blijkbaar ligchamelijk herlevende en uit hun graf verrijzende soldaten van het Keizerrijk. Maar de overige gestalten, die gij op de plaat ontwaart, zijn los van de aarde, zweven in de lucht; de omtrekken zijn minder scherp geteekend, en zij zullen dus wel geesten van afgestorvenen moeten verbeelden. Evenwel ontdekt men aan de onderdeelen van die geesten in menschengestalte, dat zij forsch gebouwd en sterk gespierd zijn; want die onderdeelen zijn alle naakt, terwijl aan het bovenlijf doorgaande de uniformen te herkennen zijn, en een hunner zelfs in zijne vlugt de hooge granadiersmuts heeft weten op te houden. Die beerenmuts begeeft zelfs den forschen trompetter niet, die al blazende, in eene horizontale positie, boven den katafalk zweeft, en die mede alleen van boven zijne uniform heeft mogen behouden. - Doch neen, ik kan over dat voortbrengsel van een jammerlijk verwilderd brein niet langer schertsend spreken... Slechts vlugtig deed het mij glimlagchen; ergernis, verontwaardiging werd daarbij in mij levendig. Moeten wij naar zulke voortbrengselen den geest afmeten van het volk, waaronder zij ontstaan zijn en bijval vinden, hoe jammerlijk ziet het er dan uit met hen, die het toppunt van verlichting en beschaving wanen bereikt te hebben! Van welk een' verregaanden wansmaak getuigt zoodanige voorstelling! Welk eene barbaarsche vermenging van het ideale en wezenlijke! En dat ideale, hoe grof, hoe materieel doet het zich voor! Tot welke ruw-zinnelijke voorstellingen van een bestaan na den dood en van de geestenwereld doet zulk eene teekening ons
besluiten! Waarlijk, geen beschaafde Heiden zou, achttien eeuwen vroeger, zoodanige voorstelling zich hebben veroorloofd,

{==163==} {>>pagina-aanduiding<<}
gelijk het zoogenaamde Christelijke Frankrijk onzer dagen voortbrengt, verlangt en bewondert!
En toch zijn het niet die profane, wansmakelijke plaatwerken, met hare quasi-verhevene en zinrijke bij- en onderschriften, welke alleen of bovenal, bij den nadenkenden, ergernis en verontwaardiging opwekken. Rijker nog aan stoffe daartoe is de zaak, de gebeurtenis zelve, waardoor zij ontstaan zijn en waarop zij betrekking hebben. Ergerlijk en zorgwekkende bovenal is de buitensporige vereering, ja vergoding van het stoffelijk overschot eens geweldenaars en wereldberoerders. Ergerlijk en zorgwekkende zou de aan napoleon's lijk bewezen hulde ook dàn zijn, indien hij werkelijk geweest ware, wat velen hem noemen, een groot man. Maar tot het verdienen van dien hoogen eernaam behoort meer, dan eene breidellooze eeren roemzucht, vruchtbaar in buitensporige ontwerpen, sterk door een' ijzeren wil, stout en vurig in het ondernemen, onwrikbaar in het doorzetten, en volleerd in de kunst, om, door het in beweging brengen van vrees, hebzucht en ijdelheid, allen met zich te doen medewerken. Van ware grootheid is zedelijkheid onafscheidelijk, en die bezat hij niet; hij, de koude en harde Egoïst, die vreemd was van alle mededoogen, die de wetten van eer en trouw schaamteloos vertrad, die ter bereiking van zijne bedoelingen evenmin list en veinzerij, als stroomen van menschenbloed spaarde, en dan nog als de weldoener begeerde geprezen te worden van hen, die hij op het hart trapte en dompelde in tranen en wanhoop! En zulk een monster wordt, nog lang na zijnen dood, door geheel een volk, als een Heilige, ja als eene Godheid vereerd, als onvergetelijke weldoener gehuldigd door eene vrijheidlievende natie, die hij bij zijn leven in de schandelijkste slavernij wist te ketenen!
‘Maar, wat gaat ons dat aan?’ denkt gij welligt. ‘Wij deelen in dat enthusiasme onzer verblinde naburen niet, en geene krantenartikels of plaatwerken zijn in staat het bij ons op te wekken.’
Ik geloof dat gaarne, M.H.! Ik mag vertrouwen, dat

{==164==} {>>pagina-aanduiding<<}
de poging daartoe, door een' enkelen, met schendige profanatie van het heilige, ook onder ons aangewend, vruchteloos zal blijven bij allen, die het nog niet vergeten hebben, dat de vergode Keizer ook onze onderdrukker en beul was in zijn leven, en die ware grootheid van schijngrootheid weten te onderscheiden. En toch twijfel ik er aan, of die schandelijke vereering van napoleon daarom voor ons zoo geheel van belang ontbloot is. Er zijn er toch, die beweren, dat zij niet een op zichzelf staand verschijnsel is, maar dat juist dat uitsporige vereeren, om niet weder te zeggen vergoden, van menschen in 't algemeen een kenmerk uitmaakt van onzen leeftijd; dat de neiging daartoe en de strekking daarheen zich allerwegen in onze dagen openbaren. Is dat waar, dan heeft het, als teeken des tijds, regtmatige aanspraak op onze opmerkzaamheid en belangstelling. En wie, M.H., moet dat teeken des tijds niet erkennen, die eenigzins acht heeft geslagen op onderscheidene verschijnselen en gebeurtenissen der laatste jaren, inzonderheid ook onder onze Duitsche naburen? Ik behoef die niet allen op te noemen. De eer- en huldebewijzen, in Junij des vorigen jaars te Straatsburg en in vele Duitsche steden aan guttenberg, den gewaanden uitvinder der drukkunst, zoo ruimschoots toegebragt en ook door onze dagbladen medegedeeld, liggen nog versch in ieders geheugen. En niet minder levendig zullen zij, die vernemen wat in Duitschland omgaat, zich herinneren, welke uitbundige eere bewezen is aan den dichter göthe, te Weimar, bij zijn Jubilaeum; te Stuttgard, aan den dichter schiller, bij de oprigting en plegtige onthulling van zijn standbeeld aldaar. Wie de reeds in eenen tweeden druk verschenen Briefwisseling van göthe met een jong
meisje gelezen heeft, aanschouwde daarin met medelijden en verbazing een onmiskenbaar blijk van de in den volsten zin afgodische gehechtheid en eerbied, waarmede sommigen dien in hoogen ouderdom gestorven' dichter bij zijn leven reeds huldigden. En bettine was niet de eenige, die tot deze afgoderij verviel. Doch wij behoeven ten aanzien van

{==165==} {>>pagina-aanduiding<<}
Duitschland niet af te gaan op enkele in het oog vallende verschijnselen, noch op de klagten en verwijten, die wegens de daar heerschende menschenvergoding bij herhaling in Christelijke tijdschriften werden en worden uitgesproken. Wij hebben eene alles afdoende getuigenis. Strauss, niet de ook onder ons in concerten en danszalen zoo veel geruchts makende Musicus, maar strauss de Theologant, wiens beroeping, als Hoogleeraar te Zurich, vóór twee jaren aldaar zoo veel opschudding veroorzaakte, dat zelfs onze nieuwspapieren daarvan gewaagden; - strauss, die, in zijn befaamd werk over het leven van jezus, de Evangeliën tot fabelen zoekt te maken, en het geheele menschdom als den waren christus te doen aannemen; - deze strauss heeft in een zijner laatste geschriften de waarlijk ontzettende uitspraak ter neder gesteld: ‘De eenige eerdienst, (men moge het bejammeren of prijzen, loochenen kan men het niet) welke den beschaafden mensch van onze eeuw uit het Godsdienstverval der vroegere is overgebleven, is de eerdienst van het Genie.’ En hij zelf licht die getuigenis nog nader toe, als hij later schrijft: ‘Een nieuw Heidendom of wel een nieuw Katholicismus is over het Protestantsche Duitschland verrezen! Men heeft aan ééne menschwording van God niet genoeg, en verlangt, naar Indische wijze, eene reeks van elkander opvolgende Avathars (menschwordingen); men wil den alleen staanden jezus weder met eenen krans van Heiligen omgeven, met deze wijziging, dat deze niet louter kerkelijke Heiligen zijn, maar gelijk in de huiskapel van alexander severus, waarin bij de standbeelden van abraham en christus ook dat van orpheus
geplaatst was. De rigting van onze eeuw is alzoo, eene openbaring van de Godheid te vereeren in alle die Geniën, welke bezielende en scheppende op de menschheid invloed hebben geoefend.’ - Zooverre strauss. En hoezeer hij den geest van zijne eeuw en van een groot deel zijner landgenooten kende en wist te vatten, kan reeds daaruit voldoende blijken, dat zijn lijvig en kostbaar boekwerk reeds drie drukken heeft beleefd, en (gelijk ik ergens

{==166==} {>>pagina-aanduiding<<}
las) in Duitschland overal, in huisgezinnen, op kantoren en bureaux, ja tot op de toilettafels der dames, zijnen weg wist te vinden.
Zult gij ook nu nog zeggen: wat gaat ons dat aan? Is dan de geest, welke in zoo vele geschriften onzer naburen ook onder ons verspreid wordt, voor ons onverschillig? Is daarin voor ons geenerlei dreigend gevaar? Is men niet nog steeds er op bedacht, om, ondanks den edelen tegenstand, het boek van den vergoder des menschelijken geslachts in het Hollandsch te vertalen, en alzoo ook onder ons de eerdienst van het Genie, zoo mogelijk, aanhangers te verschaffen? Wat meer zegt, M.H., de opmerkzame beschouwer ontwaart ook onder ons verschijnselen, die meer dan het vermoeden wekken, dat wij van de besmetting dier ziekte onzer eeuw niet meer geheel vrij zijn gebleven. Op de hulde, aan koster bewezen, wiens gedenkteeken, zoo ik hoor, reeds lang aan 't verzakken is, zal ik mij niet beroepen; maar in de wijze, waarop in der tijd de daad en ook het overschot van den dapperen van speyk gehuldigd is, zou men ligt iets meer bedenkelijks kunnen ontwaren, al stemt men daarom ook geenszins in den liefdeloozen en bitteren kreet, die door sommigen daarover aangeheven is. En dat althans zal niemand ontkennen, dat in de laatste jaren het oprigten van standbeelden en gedenkteekenen meer en meer ter sprake en hier en daar ter uitvoering gekomen is, en desgelijks het vieren van gedenkfeesten, bij welke het doorgaande ook aan het verheffen en roemen van menschen niet ontbreekt. Daarmede in verband gebragt, is ook dat misschien op te merken, dat wij vaak dagbladen en tijdschriften zoo ijverig in de weer zien, om den lof van schilders, toonkunstenaars en andere bekwame mannen uit te bazuinen, ja dat openlijke roemen zelfs uit te strekken tot de toespraken aan gewijde plaatsen gehouden.
Kortom, M.H., het komt mij voor, dat, hoe verre wij Nederlanders, over 't algemeen, er, Godlof! nog van af zijn, om onze Godsdienst met eene eerdienst van het Genie te willen verruilen, hoezeer wij nog een' afschuw hebben

{==167==} {>>pagina-aanduiding<<}
van alle eigenlijke menschenvergoding, hoe onzinnig en laakbaar wij de afgoderij der Franschen met de asch van hunnen Keizer oordeelen, de zucht nogtans, om menschen te vereeren en te huldigen, ook onder ons als een teeken onzes tijds kan beschouwd worden, wel waardig dat verstandigen daarop letten.
Daarom heb ik aanvankelijk reeds uwe aandacht op hetzelve gevestigd, en wensch ik verder van de mij aangebodene gelegenheid gebruik te maken, om u eenige mijner denkbeelden en opmerkingen betrekkelijk dat onderwerp mede te deelen en met bescheidenheid aan uw oordeel te onderwerpen, ten einde, zoo mogelijk, iets bij te dragen, om uw oordeel over deze strekking van den tijdgeest voor te lichten en te vestigen, haar in hare waarde of onwaarde regt te doen schatten.
Dat ik daarbij de godsdienstige vereering, die een groot deel der Christenheid aan hen bewijst, die zij voor heilige menschen houdt, geheel op hare plaats en onaangeroerd laat, zult gij billijk verwachten en door mijne verdere rede bevestigd vinden.

Willen wij over het zoo even genoemde teeken des tijds naar waarheid oordeelen, dan moeten wij het meer dan oppervlakkig beschouwen, en beginnen met te onderzoeken naar den aard en de waardij van de bron, waaruit dat menschenvereeren en huldigen voortvloeit.
Doch, nu ik beginnen wil met die bron u aan te wijzen, gevoel ik bijkans berouw, dat ik zoo even ook van hetgeen in Duitschland en Frankrijk plaats vindt gewaagd heb; want ik heb immers zelf reeds erkend, dat er tusschen de menschenvereering dáár en hier nog een duidelijk onderscheid plaats vindt. Bij ons moge ongepaste en overdrevene huldiging van menschen plaats vinden, dáár bestaat menschenvergoding, in den vollen zin des woords. Strauss komt er immers openlijk voor uit, dat de aanbidding en dienst van den Eenen Waarachtige te vervangen is en vervangen wordt door de vereering van socrates en phi-
{==168==} {>>pagina-aanduiding<<}
dias, van rafael en copernicus, van schiller en göthe, van allen, die door geestkracht, vernuft, kunst of heilrijke ontdekkingen onder de menschen uitmunten. En dat vele Franschen napoleon werkelijk vergoden, behoef ik wel niet nader te bewijzen. Ik zou anders treffende staaltjes kunnen aanvoeren uit de verzen van victor hugo en casimir de la vigne, waaruit gij zien zoudt, dat en hoe ook die beroemde mannen zich niet ontzien hebben, hun dichterlijk talent tot het vergoden van den man des gewelds schandelijk te misbruiken, en alzoo den volke voor te gaan in dien gruwel der Goddeloosheid.
Want Goddeloosheid, in den eigenlijken zin des woords, dat is Godledigheid, ongeloof aan den almagtigen en heiligen God, is de bron van die menschenvergoding. Dat zou ik nader kunnen ontwikkelen en staven. Ik zou met getuigenissen, aan de achtbaarste mannen in beide landen ontleend, kunnen aanwijzen, tot welk eene schrikbarende hoogte het ongeloof bij velen dáár is gestegen. Ik zou zelfs met u kunnen nagaan, hoe dat jammerlijke ongeloof allengs onder de speculerende Duitschers en onder de ligtvaardige Franschen uit verschillende oorzaken en aanleidingen is ontstaan en meer en meer veld heeft gewonnen. Doch gij gevoelt zelve, hoe verre mij dit zou afleiden. Een enkel woord moge dus te dezen volstaan.
De aanwezigheid van dat ongeloof is eene daadzaak, door allen erkend, ook die slechts de dagbladen en tijdschriften dier beide landen lezen. Strauss zelf ontveinst het ook niet. Hij en zijne geestverwanten mogen soms nog van God spreken; maar dat is geen persoonlijke Opperbestuurder, dat is de Algod, of liever het Goddelijke, dat één is met de schepping en met de menschen, in hen en niet boven of over hen. Ten aanzien van de Franschen is het genoeg te wijzen op zoo vele Godtergende stemmen als daartegen opgaan, wanneer het Gouvernement of de Koning, in bijzondere of openlijke redenen, van God of de Voorzienigheid gewaagde.
Het gevoel der afhankelijkheid van eene hoogere magt en de zucht naar het oneindige en volmaakte zijn twee

{==169==} {>>pagina-aanduiding<<}
grondtrekken der menschelijke natuur. Dat gevoel, die zucht zijn den mensch ingeschapen; hij kan beide onmogelijk geheel uitschudden of verzaken. Dat leert ons de opmerkzaamheid op en de kennis van onszelve, en ondervinding en geschiedenis drukken daarop het zegel. Vandaar het merkwaardige verschijnsel, dat nog nooit eenig volk ontdekt is, zoo dierlijk ruw en onbeschaafd, dat niet eenig spoor althans van Godsvereering onder hetzelve zich vertoonde. De mensch moet, moet volstrektelijk uit zijnen aard en gesteldheid iets vereeren en ontzien, al is het voorwerp van die vereering ook nog zoo nietig en ongerijmd, al is het ook een armzalig stukje hout of steen, of een onbeduidend gedierte. Vandaar onder de ruwste volken het Feticismus; onder de meer beschaafde, maar door geene Openbaring verlichte Heidenen, de godsdienstige vereering van de gewrochten en verschijnselen der Natuur, van uitmuntende menschen, of van door de verbeelding geschapene, ideale Godmenschen, gelijk de Goden der Grieken, Romeinen en der oude Germanen waren. Vandaar ook het merkwaardige verschijnsel, 't welk velen onzer misschien in hunne nabijheid hebben kunnen opmerken, dat doorgaans met ongeloof het bijgeloof gepaard gaat, zoodat menschen, die aan God noch eeuwigheid betuigen te gelooven, voor het tikken van een houtwormpje niet zelden sidderen, aan de ongerijmdste dingen als voorteekenen hechten, en in hun doen en laten zich daarnaar rigten.
Slechts in de kennis van en in het geloof aan eenen persoonlijken, van de wereld onderscheidenen, met magt en wijsheid het heelal besturenden God kan de ingeschapene zucht des menschen naar het oneindige en volmaakte waarachtige bevrediging vinden. Slechts in de aanbidding en dienst van zoodanig Opperwezen werkt het gevoel der afhankelijkheid op redelijke en heilzame wijze. Zoolang de mensch tot dat geloof zich niet verheffen kon, of niet door openbaring gebragt werd, moest hij noodwendig tot Natuur- en menschenvergoding, tot alle de dwalingen en verkeerdheden des Heidendoms vervallen. Maar even onver-
{==170==} {>>pagina-aanduiding<<}
mijdelijk moet hij ook in dien jammerlijken toestand terugzinken, wanneer hij dat geloof, 't welk eenmaal het deel der menschheid geworden is, weder komt te verliezen. Dat zegt ons eene logische redenering, op de kennis van 's menschen natuur gegrond, en dat is het, wat de verschijnselen onzer eeuw onmiskenbaar bevestigen.
Wij zien het, de boom wordt ook hier aan zijne vruchten openbaar. Over het verfoeijelijke en bedroevende van die vruchten uit te weiden, het onverantwoordelijke en Godschennende van zoodanige menschenvergoding, het troostelooze en rampzalige van het ongeloof, dat haar voortbragt, nader te ontwikkelen, voegt niet aan deze plaats, en zal ook niet noodig zijn, om een iegelijk van u van ganscher harte met mij te doen stemmen in den wensch: God beware ons en ons gansche volk voor die eerdienst van het Genie, voor die vergoding van sterkte en dapperheid, al zou dan ook strauss met zijnen aanhang ons daarom alle verlichting en beschaving ontzeggen!

Nu kunnen wij dan onze aandacht meer bepaald vestigen op zoodanig vereeren van menschen, als ook onder ons plaats vindt, en, ten einde over deszelfs waarde of onwaarde regt te oordeelen, de bron beschouwen, waaruit dat voortvloeit. Zie ik wèl, dan is achting de bron, waaruit alle vrijwillige vereering voortkomt, die de eene mensch aan den ander' bewijst. Ik zeg opzettelijk vrijwillige vereering, want er kan ook eene onwillige eerbewijzing uit dwang en door vrees plaats vinden. Denkt slechts aan de Illuminatiën en andere eerbewijzen, die in der tijd ook hier te lande op napoleon's jaardag of bij zijne overwinningen plaats vonden, of aan de bijdrage, die deze of gene uitreikt, om een gedenkfeest te vieren, om een standbeeld of gedenkteeken op te rigten, enkel en alleen omdat hij, om eene of andere reden, zich niet daaraan durft onttrekken.
Ik spreek nu natuurlijk van vrijwillige eerbewijzen, en

{==171==} {>>pagina-aanduiding<<}
ik herhaal het, dat wij in het algemeen achting als derzelver bron hebben te beschouwen.
‘Welnu,’ zegt dan misschien de een of ander bij zichzelven, ‘dan valt over de zaak weinig meer te praten; dan kan het oordeel over dit teeken onzes tijds niet twijfelachtig zijn; dan is die zucht, om voorvaderen en tijdgenooten te eeren en te huldigen, welke onze dagen kenmerkt, gewisselijk als een goed en gunstig teeken des tijds te beschouwen. Achting is immers de erkentenis en het besef van eene voortreffelijkheid, van eenig voorregt in anderen, en wel in menschen. De neiging tot achting voor anderen, het vermogen van haar te koesteren en te betoonen, behoort immers tot de edelste neigingen en vermogens der menschelijke natuur. De neiging tot achting en achtingbetoon is immers eene onbaatzuchtige neiging. De Egoïst, de uitsluitende zelfzucht acht niemand buiten zichzelven. De dieren kunnen genegen zijn of haten, vreezen en ontzien, maar achten kunnen zij niet. De achting is dus iets zuiver menschelijks, iets edels en beminnelijks; en is het derhalve waar, wat gij zegt en wat ik gaarne toestem, dat eerbewijs, als uitvloeisel, ten bewijze strekt van achting, als deszelfs bron, dan volgt daaruit, dat wij de kennelijke zucht, om aan menschen eene verdiende hulde toe te brengen, als een goed, loffelijk en verheugend verschijnsel onzer dagen mogen erkennen en begroeten.’
Ik wenschte wel, M.H., dat ik die schijnhaar zoo juiste en gegronde redenering van den vriend onzes tijds mede als zoodanig kon erkennen en toestemmen, want ik erken liever het goede dan het verkeerde in mijne medemenschen, en ik kon dan, zonder van uwe aandacht nog meer te vergen, mijne rede dadelijk besluiten met een' gelukwensch aan u en mijzelven over den heerlijken en heugelijken tijd, waarin het ons gegeven werd te leven. Maar, hoe gaarne ik, om die belangrijke reden, zulks ook zou willen, ik kan tot gaaf toestemmen van die schoonschijnende redenering niet komen, en moet dus uwe aan-
{==172==} {>>pagina-aanduiding<<}
dacht nog wel wat langer vergen, om haar wat meer van nabij en in bijzonderheden te beschouwen.
Trouwens, het is mij niet te doen om te disputeren. Ik zou anders kunnen beginnen met de stelling te bestrijden, dat het achten van anderen tot de onbaatzuchtige grondneigingen of rigtingen van onze natuur behoort, en, in navolging van helvetius, trachten te bewijzen, dat wij eigenlijk alleen onszelve in anderen achten; dat wij daartoe uit den aard onzer natuur volstrekt genoodzaakt zijn. Maar drogredenen, met hoeveel vernuft, scherpzinnigheid en geest ook voorgedragen, blijven toch drogredenen, en ik zal, wat ik als zoodanig erkend heb, niet bijbrengen, al kon ik daardoor ook de drogredenen van een' ander' ontzenuwen. Daarenboven wil ik gaarne toestemmen, en gij allen, vertrouw ik, met mij, dat de mensch niet een geheel zelfzuchtig schepsel is, 't welk in zijn gevoelen en begeeren uitsluitend door het eigenbelang wordt aangedaan en gedreven. Neen, ik erken het, ik stel het vast, ik ga daarvan uit, de mensch heeft het vermogen, de grondneiging zelfs, van iets buiten zich, van andere menschen te achten; en die grondneiging behoort tot zijne hoogere natuur, en niet tot dat lagere, wat hij met de dieren gemeen heeft. Slechts tegen de voor onzen tijd allezins gunstige en vleijende gevolgtrekking, die zoo vlug hieruit afgeleid wordt, opper ik bedenking. Die gevolgtrekking zou eerst dàn doorgaan, indien al de aan menschen bewezene eer uit welgegronde, loffelijke achting voortvloeide. Niet alle achting toch voor anderen is van gelijken aard en waarde. Men noemt het wel alles achting voor den mensch; maar niet altijd, ja slechts zelden misschien, is het de mensch zelf, als zoodanig, die geacht wordt. Doorgaans wordt die achting gewekt en verworven door bijzondere eigenschappen of hoedanigheden, die iemand bezit, en alsdan bij overdragt aan den persoon zelven bewezen. En die achtingwekkende eigenschappen en hoedanigheden zijn zeer veelvuldig en onderscheiden. De een wordt geacht wegens zijnen rijkdom, een ander wegens zijnen
hoogen stand, een derde wegens zijne be-
{==173==} {>>pagina-aanduiding<<}
kwaamheid, een vierde om zijne talenten, een vijfde om de waardigheid, die hij bekleedt, een zesde om zijne regtschapenheid en godsvrucht. Doch waar zou ik eindigen, indien ik alles wilde opnoemen, wat op verschillende tijden, onder verschillende volken, bij onderscheidene menschen al achting gewekt en verworven heeft? Men zou daarvan zelfs zekere classificatie kunnen maken. Want het is bekend, dat, bij voorbeeld, onder de onbeschaafde volken de ligchaamssterkte het meest en het algemeenst in achting stond; dat de fijngevoelende Grieken vooral ligchamelijke schoonheid waardeerden; dat onder krijgszuchtige natiën doorgaans meest aan de dapperheid, onder handeldrijvende volken aan den rijkdom achting wordt bewezen, en dat een ruwe bewoner der Poollanden alleen dien als een groot man schat, die goed zeehonden kan vangen.
Wie gevoelt nu al niet terstond, dat die zoo onderscheidenlijk toegekende achting niet altijd even welgegrond, billijk en loffelijk is? En waarom? Immers daarom vooral, omdat de eigenschap of het voorregt, waardoor zij gewekt en waaraan zij bewezen wordt, niet altijd even waarlijk achtingwaardig is. Het is waar, het oordeel over datgeen, wat wezenlijk achtingwaardig is, kan verschillen en verschilt werkelijk, naarmate van het standpunt, waarvan men bij de beoordeeling uitgaat, en van den maatstaf, dien men bezigt; maar onder redelijk denkende en welgezinde menschen kan echter dat oordeel niet zoo verre uiteenloopen. Ik durf, bij voorbeeld, gerust op u aller toestemming rekenen, als ik stel: een voorregt, door den mensch zelven verworven, staat hooger en verdient meer achting, dan hetgeen hij buiten zijn toedoen bezit, - hetgeen wezenlijk en blijvende is meer, dan het toevallige en voorbijgaande; eene eigenschap, die ook op en voor anderen werkt, verdient meer achting, dan die, welke alleen haren bezitter tot sieraad of voordeel strekt, - het nuttige meer, dan het vermakelijke, - eene deugd meer, dan een talent of ligchaamsvermogen. Wie uwer toch zou in goeden ernst durven beweren, dat aan de vlugheid

{==174==} {>>pagina-aanduiding<<}
eener taglioni, de spierkracht van eenen rappo, het muzikaal talent van eenen paganini dezelfde achting toekomt als aan de heilrijke wetenschap van onzen boerhaave, de nuttige en stichtelijke dichtpen van onzen cats, of de bekwaamheid en werkzaamheid van eenen hogendorp of kemper? Wie uwer zou onbewimpeld durven bekennen, dat hij meer achting koestert voor eene schoone en bevallige ligtekooi, dan voor eene leelijke maar trouwe en ijverige huismoeder; dat hij zijnen buurman hooger schat dan zijne ouders, den rijken man, die een groot vermogen van anderen erfde of het aan weduwen en weezen ontstal, hooger, dan den geringen maar eerlijken en ijverigen ambachtsman?
Niemand zou dat willen beweren of durven erkennen. Want allen gevoelen wij immers, dat alleen datgene op achting aanspraak heeft, wat in zijnen aard waarlijk rein, goed, groot, edel en heilzaam is. Allen gevoelen wij, dat ligchaamskracht of schoonheid, vlugheid van hand of voet, of zelfs van den geest, louter uitwendige en toevallige dingen zijn, die de mensch zichzelven niet geeft, en die tot zijne wezenlijke waarde niets toe- of afdoen. Allen gevoelen wij, dat ook de door oefening en inspanning verkregene bekwaamheid slechts eene geringe en betrekkelijke waarde heeft, als het vermaken van anderen haar eenige en hoogste doel en werking is, en zij het ware welzijn van anderen niet kan bevorderen; dat die bekwaamheid alle aanspraak op ware achting verliest, wanneer zij alleen om eigen voordeel verworven, tot eigen voordeel beoefend wordt, en niet gepaard gaat met zedelijke beginselen. Want dat bovenal zult gij, vertrouw ik, met mij erkennen, dat hetgeen zedelijk goed is, zoo niet alleen, althans bovenal achting verdient. Het zedelijk goede toch is den mensch uitsluitend boven alle schepselen der aarde eigen, omdat hij alleen een zedelijk gevoel en eene zedelijke vrijheid bezit, en vrijwillig tot het doen van dat goede zich kan bepalen. Het zedelijk goede is niet iets toevalligs of uitwendigs, maar de vrucht van eigen pogen, van het

{==175==} {>>pagina-aanduiding<<}
hoogste en moeijelijkste pogen. Het zedelijk goede voert den mensch het naaste tot Hem, die, als de hoogste volmaaktheid, het voorwerp van de hoogste mate van achting, van eerbied en van aanbidding is. Het zedelijk goede kan den mensch door niets buiten hem, tegen zijnen wil, ontnomen worden. Het zedelijk goede, eindelijk, is uit zijnen aard verbonden met waarheid, kracht en schoonheid, uit zijnen aard nuttig en heilrijk ook voor anderen. Het zedelijk goede heeft alzoo onafwijsbare aanspraak op de hoogste achting, en wel op de hoogste achting van een iegelijk.
Het zijn belangrijke concessiën, die gij zoo al hoorende, gelijk ik onderstel, aan mij gedaan hebt, M.H.; maar daaruit volgen nog andere, waarop ik even zeker reken. Immers zult gij niet ontkennen willen, dat de achting van velen eene loutere zinnelijke achting is, die alleen op uitwendige, toevallige, zinnelijke voorwerpen of eigenschappen gegrond is, zoo als ligchaamssterkte, vlugheid of schoonheid, rijkdom of aanzien, of de gaaf, om het oog, het oor of andere zintuigen te streelen. Maar dan dient gij ook tevens wel te erkennen, dat zulk eene zinnelijke achting kwalijk gegrond is; dat zij ten bewijs strekt van eene zinnelijke rigting, van geringe beschaving, vooral van gebrekkige zedelijke ontwikkeling; dat zij uit haren aard onbestendig en veranderlijk is, en te zelfzuchtig en eigenbatig van aard en strekking, om als iets goeds en edels erkend en geprezen te worden.
De achting van vele anderen (dat neem ik desgelijks als toegestemd aan) is partijdig. De indruk, dien de voorregten van anderen op hen maken, wordt beperkt en gewijzigd door vooroordeelen en hartstogten. Zulk eene partijdige achting is die, welke sommige kunstenaars en geleerden alleen voor mannen van hun vak koesteren, wijl zij dat vak als het edelste of nuttigste beschouwen. Wij maken aan haar ons schuldig, als wij anderen daarom bovenal of alleen achting toedragen, omdat zij met ons toonen overeen te stemmen in denkwijze en smaak, in werkkring of uitspanning. Het behoeft echter naauwelijks

{==176==} {>>pagina-aanduiding<<}
opgemerkt te worden; dat ook deze soort van achting van zeer egoïstischen aard is; dat te haren opzigte de stelling van helvetius geldig is: que nous n'estimons que nous dans les autres.
En dan (wie zou dat niet toegeven?) is er zoo veel onverstandige achting, die door schijnbare in plaats van wezenlijke voorregten en goede eigenschappen wordt opgewekt. Gij ontwaart die bij hen, welke, bij voorbeeld, eenen bluffer achten uit hoofde van zijne grootspraak, eenen dweeper wegens zijne geestdrift, eenen huichelaar om zijne vrome manieren. Daar zij tot onmiskenbaar blijk strekt van onverstand en kortzigtigheid en doorgaans aan onwaardigen verkwist wordt, is ook zij ongetwijfeld meer te laken dan te prijzen.
Ik zou nu ook van de dweepende achting kunnen gewagen, die, alleen door gevoel en hartstogt geleid, aan de wezenlijke of schijnbare voorregten van anderen eene overdrevene waarde hecht, en daarvoor onmatigen eerbied en bewondering betoont. Ik zou kunnen aanwijzen, hoe deze, even als de zinnelijke achting, dikwerf op eene onbetamelijke en berispelijke wijze zich openbaart, in vleijerij, in laaghartig kruipen of in uitbundige eerbewijzen. Maar mij dunkt ik heb genoeg bijgebragt, om u te doen gevoelen, waarom ik het bedenkelijk vond, om met de lofrede, op onze menschenhuldigende eeuw straks bijgebragt, volledig in te stemmen. Het zal u nu, vertrouw ik, niet meer bevreemden, waarom ik aarzelde, de sluitrede gaaf te beamen: ‘eerbewijs is een uitvloeisel van achting; achting is goed, edel, loffelijk: derhalve is de kennelijke zucht onzer dagen, om menschen te vereeren, een gunstig en verheugend teeken van onzen tijd.’
Daarom echter wil ik het vereeren van menschen, zoo als dat, tot dusverre althans, onder ons plaats vindt, evenmin onbepaald veroordeelen. Integendeel, ik wil gaarne erkennen, dat, wanneer men, bij voorbeeld, eenen de ruiter of cats of nieuwenhuizen openlijke hulde toebrengt, men mannen vereert, die de achting van alle weldenkenden en regtschapenen verdienen. Ik wil aan waar-
{==177==} {>>pagina-aanduiding<<}
lijk uitstekende mannen, zoo min als de achting, ook het betoon dier achting, eerbewijs en hulde, hebben onthouden. Zelfs dat openlijke roemen en verheffen van dichters, schilders, virtuozen, of uitstekende beoefenaars van wetenschap en kunst, durf ik niet onbepaald afkeuren. De uitstekende gaven van den menschelijken geest toch, door vlijt en oefening ontwikkeld en volmaakt, hebben billijke aanspraak op erkentenis. Ja zelfs wanneer het alleen het gesmaakte kunstgenot is, dat hem doet huldigen, die het verschafte, dan nog is in die dankbare erkentenis iets goeds te erkennen.
Doch er is iets anders, wat, mijns inziens, grond geeft om te twijfelen, of het heerschende en toenemende huldigen van menschen wel ten bewijze kan strekken van heerschende en toenemende achting, welgegronde, loffelijke achting. Niet daarin zie ik dat bedenkelijke teeken, dat godsvrucht en deugd niet evenzeer als talent, kunst en geestkracht openlijk worden gehuldigd. Neen, M.H.! ik ben innig daarvan overtuigd, dat ware godsvrucht en deugd openlijke hulde even min verlangen als behoeven, en dat juist daarom ook hij, die derzelver waardij meest levendig erkent en meest diep beseft, tot een openlijk huldigen misschien minst zich opgewekt voelt. Slechts hij toch, die zelf waarlijk vroom en goed is, kan het zedelijk goede ten volle waarderen en achten, en hij schroomt eene openlijke huldiging meer, dan dat hij die zou verlangen. Maar hierin zie ik een bedenkelijk en zorgwekkend teeken, dat vaak, bij al dat roemen en huldigen van menschen, hun zedelijk karakter zoo weinig in aanmerking genomen, ja als iets onverschilligs bijkans beschouwd schijnt te worden; dat rijkdom en aanzien, kracht en stoutheid, kunst en talent soms vereerd en gehuldigd worden, ook wanneer zij met beginselloosheid en onzedelijkheid gepaard gaan. Hierin vind ik iets bedenkelijks en zorgwekkends, dat, terwijl aan hetgeen schittert, of stoffelijk voordeel, of zinnelijk genot verschaft, achting en hulde wordt toegebragt, die achting blijkbaar minder is en minder dan wel vroeger wordt gekoesterd voor en bewe-
{==178==} {>>pagina-aanduiding<<}
zen aan voorwerpen en betrekkingen, die steeds door de verlichtste en edelste menschen als achting verdienende erkend zijn, en ook door het Evangelie als zoodanig voorgesteld worden. Als voorbeeld noem ik slechts den ouderdom, de overheid, en de ouderlijke betrekking. Ook deze drie, het is waar, zijn niet eigenlijk van zedelijken maar van uitwendigen aard; maar het zijn nogtans betrekkingen, die als 't ware door de uitspraak van
alle vroegere eeuwen, van rede, gevoel en H. Schrift, gelijk door het woord en voorbeeld van alle edelen onder ons geslacht, zijn geheiligd en achting en hulde waardig gekeurd. En nu vraag ik een iegelijk uwer, of ook dat een kenmerk onzer dagen is, dat de ouderdom algemeen wordt ontzien, de overheid geëerbiedigd, de ouders als zoodanig geëerd en geacht; of niet veeleer jonge menschen, onderdanen en kinderen vaak jegens die betrekkingen, in woord en daad, eene oneerbiedigheid, eene minachting aan den dag leggen, die elk regtschapen gemoed bedroeft, ergert, ja verontwaardigt? Dat, M.H., zijn bedenkelijke, zorgwekkende teekenen; want zij doen met grond vreezen, dat de tijdgeest zich meer en meer losmaakt van alle noodige, heilige en heilrijke banden; dat de achting meer en meer overgaat van het zedelijke op het zinnelijke gebied; dat de vatbaarheid voor de zachte en stille indrukken van het goede, heilige en eerbiedwaardige plaats maakt voor de behoefte aan en het verlangen naar alwat stout en treffend is, roert en schokt, praalt en schittert.
En wee het volk, waaronder die rigting veld wint, die geest heerschend wordt! Het begint met het goede gering te achten, het eindigt met de stoutmoedige en overgegevene boosheid te bewonderen en te vereeren. Dat is geene uit de lucht gegrepen magtspreuk, M.H.! Wilt gij bewijs, hoort dan, wat een Franschman (*) onlangs omtrent zijne natie getuigde: ‘De tijd, (zegt hij) dien wij beleven, erkent geene gewigtige, eerbiedwaardige en onschendbare zaken meer op het zedelijke, burgerlijke en staatkundige

{==179==} {>>pagina-aanduiding<<}
gebied. Men beschouwt en behandelt die allen met ligtvaardigheid, en stelt ze zoo veel mogelijk ten voorwerp van bespotting en laster. Deugd, eerbaarheid, echtelijke trouw, belangelooze zelfopoffering, maatschappelijke orde, openbaar gezag en deszelfs handhavers, - wat is er van dat alles, waarvoor men nog eerbied heeft? Slechts twee magten worden nog geëerbiedigd: de ruwe, onbeschaafde kracht, en het geld. Wees sterk of rijk; in het eerste geval zal men u ontzien, in het tweede u vleijen.’
‘Doch hij, die dit schreef, is een ernstig, gemoedelijk, godsdienstig man. Misschien ziet hij de zaak te donker in en is partijdig.’ - Welnu, hoort dan eene andere getuigenis, die wel niet ligt van dat zwak verdacht zal worden! Zij komt voor in het Journal des Débats, een blad, hetwelk juist door den even aangehaalden Schrijver beschuldigd wordt van, uit zucht om de abonnés te behouden, aan den verkeerden tijdgeest te veel toe te geven, ja dien te voeden. ‘Wat zal men zeggen (zoo spreekt het dagblad) van die nieuwe verkeerdheid, die, van het Tooneel en uit de Romans in het werkelijke leven overgegaan, de aandacht der menigte meer en meer vestigt op de groote misdadigers, en als 't ware deze op een verheven voetstuk plaatst en met een' schitterenden straalkrans omgeeft, verhevener en schitterender naar mate hunne misdrijven afschuwelijker zijn? Wij overdrijven niet: de voorbeelden staan voor ieders oogen. De meest honnête (ik vertaal dit woord opzettelijk niet) de meest honnête menschen schromen niet, te dezen aanzien voor de zonderlingste inzigten uit te komen. Men maakt een onderscheid, ja, tusschen de misdaden, maar in omgekeerde orde met de oude zedekunde en met het strafwetboek. Wee de zakkenrollers, de gaauwdieven en al de arme martelaars van de correctionele policie! De kleine ongelukjes, hun wedervaren, compromitteren hen op het zeerst; men schuwt ze, jaagt ze weg en geeft geen kwartier. Maar geldt het monsters, wier stoutheid en boosheid vaak de wereld komt verschrikken; geldt het een' lacenaire, een'

{==180==} {>>pagina-aanduiding<<}
peytel, [of, zou ik nu er bijvoegen, eene laffarge] ziet, dat zijn misdaden comme il faut, dat zijn helden, dat zijn énergique zielen, krachtige geesten van eene uitstekende organisatie! dat is de aristocratie der misdaad! Hunne namen vliegen van mond tot mond en weêrgalmen in de salons; de dagbladen geven hun levensberigt, de romandichters hunne apothéose. Tot allen prijs moet men hen zien, hunne trekken, hun voorkomen aanschouwen. De fatsoenlijke kring bezoekt en complimenteert hen, begeleidt hen in de gevangenis, voor het geregtshof en op het schavot, en zelfs de minst ingenomenen (empressés) betwisten elkander hunne portretten, hunne handschriften, ja zelfs hun hoofdhaar!’
Zooverre het Journal. Zijn straks genoemde landgenoot spreekt, naar aanleiding dier getuigenis, een treffend en waarachtig woord. ‘Hoe (zegt hij) hoe zou iets ernstigs, heiligs en onschendbaars in de zedelijke orde kunnen staande blijven, wanneer de grondslag dier orde en deszelfs opperste Insteller, Regter en Handhaver niet gekend, of miskend wordt? - Nooit hebben de volken straffeloos God verbannen uit hunne harten, hunne gewoonten en instellingen. De ruimte, die door Zijne verwijdering ledig wordt, is zoo groot, dat ten laatste alles daarin moet verzwolgen worden en ondergaan.’
Ja, M.H., er is slechts één bolwerk, dat den vloed van ontaarding en bederf, zoo verwoestend voor alle bijzonder en algemeen geluk, dien vloed, die, bij onze naburen zoo hoog gestegen, meer en meer dreigt ook bij ons in te breken, - er is slechts één bolwerk, dat dien keeren kan en tot dusverre, hoewel niet geheel, gekeerd heeft; en dat bolwerk is de algemeene erkentenis en eerbiediging van den almagtigen, heiligen Heer van hemel en aarde. Wie Hem en Zijn welbehagen eerbiedigt, die acht den mensch als Zijn schepsel, Zijn kind, en in den mensch alles, wat met Zijn heilig en liefderijk welbehagen overeenkomstig, dat is rein en edel, waar en schoon, heilrijk en weldadig is, en zal dien overeenkomstig ook het eeren en huldigen van zijne medemenschen wijzigen en regelen.

{==181==} {>>pagina-aanduiding<<}

Allerwegen wordt dan ook de dringende behoefte aan algemeene godsvrucht en zedelijkheid levendig erkend, en alle weldenkenden en welgezinden zoeken langs verschillende wegen haar op te wekken en te bevorderen. Wie zou dat niet prijzen, zich daarin niet verheugen en daartoe niet medewerken? Maar zullen ook wij van de zoogenaamde vrijheid van onderwijs, die ook onder dat voorwendsel gevorderd wordt, zulks met grond verwachten? Moet, mag, kan de onderwijzer de taak overnemen, die op ouders en leeraren rust? Zal het lezen van den Bijbel en het opzeggen van den Katechismus op de scholen ware godsvrucht en deugd bij de kinderen kweeken, wanneer de opvoeding, de huiselijke voorgang en omgang niet door eenen vromen, heiligen geest bezield is? Geloove dat, wie het vermag! Ik sta tot heden in de overtuiging, die ik hier mag uiten en ter behartiging u medegeven: Die godvruchtige en deugdzame gezindheid, welke woord en daden regelt en heiligt, wordt niet aangeleerd, maar aangekweekt; niet de school, maar het huisgezin, het gezin, waarin des Heeren vreeze en ware liefde woont en werkt, is van dien heiligen en heilrijken zin de ware kweeker.

Aanteekening, behoorende tot bl. 164.

Teregt verwijt een der Duitsche tijdschriften zijnen landgenooten de afwijking van de gewoonten en zeden der voorvaderen, van welke tacitus getuigt: ‘Monumentorum arduum et operosum honorem ut gravem defunctis aspernantur,’ (de Germ. C. 27) en herinnert daarbij, dat voor j. von muller, in zijne geboortestad Schafhausen en op zijne begraafplaats te Kassel, een Monument wordt opgerigt; dat te Fulda een standbeeld van bonifacius geplaatst is; terwijl dat van göthe te Weimar op het Paradeplein geplaatst zal worden, volgens eene schets van thorwaldsen; en dat te Kempen voor thomas a kempis, te Salzburg voor mozart, en te Leipzig voor thaer een gedenkteeken zal opgerigt worden.



{==182==} {>>pagina-aanduiding<<}

De struikroovers in den kerkelijken staat.

(Vervolg van bl. 92.)

De Kardinaal gonsalvi was de laatste der Romeinsche Staatsministers, die met de roovers onderhandelde. Van 1818 tot 1825 werden verscheidenen hunner, die ten gevolge dier traktaten amnestie bekomen hadden, en onder anderen de beruchte dieci-nove, zelfs tot barighelli in de als naar gewoonte door bandieten onveilig gemaakte vlekken benoemd, en als zoodanig met de policie van het gebergte belast. Dieci-nove was barighel te Frosinone. Die zonderlinge magistraatspersonen namen het hun opgedragen ambt getrouw en met strengheid waar.
Ten gevolge van eene dier overeenkomsten van Kardinaal gonsalvi met de roovers, hadden negen derzelven zich met vrouwen en kinderen overgegeven. Men bragt hen naar Rome; aldaar huisvestte men hen in de drooge grachten van het kasteel St. Angelo, en gedurende een jaar, dat zij aldaar in bewaring bleven, was het de mode te Rome, hen er te gaan bezoeken. De buitenlanders vooral waren als verzot op de roovers; zij teekenden hen uit, deden hun allerlei liefkozingen, en overhoopten hen met geschenken. Evenwel had barbone, het hoofd dier bende, van welken wij zoo straks eene zijner verrigtingen verhalen zullen, eigenhandig verscheidene reizigers vermoord, en meer dan eenmaal hadden Engelschen, in het gebergte aangehouden, hunne vrouwen, zusters en dochters door dien booswicht voor hunne oogen zien mishandelen. Wat zou de regering wel gezegd hebben, bijaldien een dier vreemdelingen, op geene andere wijs regt kunnende erlangen, den roover met een pistoolschot gedood had? Maar dit geboefte was in de mode, en een Engelschman zou zich wel hoeden, eenen man naar de mode zoo te behandelen. Dit gedrag der vreemdelingen te hunnen opzigte, hetwelk door hen als eene soort van toejuiching van hun vroeger leven kon beschouwd worden, moest aan die bandieten een zonderling denkbeeld geven van de wet, die hen veroordeelde. Barbone gevoelde ook volkomen, welk een man van gewigt hij was. Bij de abdicatie zijner bandieten-waardigheid had hij zich op eene theatrale wijs gedragen. Toen hem een afschrift van het traktaat,

{==183==} {>>pagina-aanduiding<<}
door den Heiligen Vader goedgekeurd en geratificeerd, ter hand gesteld was, had hij op zijne beurt zijne buks, zijnen dolk, de teekenen (insignia) van zijn gezag, aan den Paus toegezonden, en hij had zich, alleen, ongewapend, midden door eene ontelbare menigte, die op zijnen weg was zaamgestroomd, naar zijn verblijf in den Engelenburg begeven. Zijne vrouw had met hem het gebergte verlaten, en nam in zijne nieuwe woning zijn huishouden waar. Haar uiterlijke was nagenoeg even woest als dat van haren man. Niettemin zeide deze, vrij galant, dat hij zijne bekeering aan twee dames te danken had, aan de Heilige Maagd en aan zijne vrouw. - Daar barbone en zijn volk, aan wie men overigens hoogstergerlijke voordeelen had toegestaan, de voorwaarden der capitulatie getrouwelijk nagekomen waren, droeg de regering van haren kant wel zorg ze niet te schenden.
Eenigen tijd daarna, bij een ander geval, schijnt Kardinaal gonsalvi, wien men zijne traktaten met de roovers tot een verwijt maakte, te hebben willen doen zien, dat hij strenge met zachte middelen wist te paren, en toonde zich daarbij in geenen deele naauwgezet omtrent de wijze. Het bewind had eene nieuwe overeenkomst met eene bende gesloten, welke zich uit de overblijfselen der benden van barbone, van dieci-nove en van eenige anderen gevormd had. Deze begenadigden nu, omtrent sommige der minstbeduidende voorwaarden van het traktaat, in gebreke gebleven zijnde, noodigde de Kardinaal hen uit tot eene nieuwe zamenkomst, onder voorgeven van over de betwiste bedingen in nadere verklaring te komen. Toen zij bijeen waren en terwijl men raadpleegde, kwamen gewapenden uit kelders te voorschijn, waarin men hen gedurende den nacht verborgen had, omsingelden het huis, en, op een door eenen der met de onderhandeling belaste priesters gegeven sein, bragten zij al die bandieten, tot den laatsten toe, om hals. Dit voorbeeld, eene hernieuwing van hetgeen cesar borghia in der tijd gedaan had (*), bragt ter beveiliging van het gebergte meer te weeg, dan al de vroeger gebezigde

{==184==} {>>pagina-aanduiding<<}
middelen van zachtheid en van onderhandeling. Op het gezigt der vijfenveertig bandietenkoppen, waarmede men den weg van Rome naar Napels over San Germano bezoomd had, en der gevierendeelde ligchamen, welke op elk der kruispunten van dien weg geplaatst waren, begrepen zij, die de slagting overleefd hadden, dat de regering besloten had, eindelijk niets meer te ontzien; verschrikt legden zij de wapenen neder en verstrooiden zich. Van een' anderen kant begrepen de bergbewoners, die nog geene bandieten waren, maar smaak voor het handwerk gevoelden, dat de voordeelen van hetzelve de gevaren niet langer opwogen, en hielden zich te huis. Van dat tijdstip af dagteekent de geheele verstrooijing der rooverbenden. Met stoutheid en gewapenderhand gedane aanvallen hebben nog wel van tijd tot tijd plaats; maar die aanvallen zijn het werk van lieden, die zich slechts toevallig en tijdelijk vereenigd zien; van boeren, die de verzoeking niet weêrstaan kunnen, om van eene gunstige gelegenheid partij te trekken. Die bandieten uit liefhebberij hoeden zich wel, het fraaije roovereostuum van vorige tijden aan te trekken; zij zijn slecht gewapend, en wanneer drie of vier hunner zich tot eenen rassen overval verbonden hebben, zoo gaan zij weder uiteen, oogenblikkelijk nadat de buit verdeeld is.
Sommigen der bendenhoofden, die in de laatste tijden van het rooverwezen tot eenige vermaardheid geraakt zijn, stelden er eene eer in, zekere hoffelijkheid te toonen; als galante ridders van den grooten weg, eerbiedigden zij de eer der vrouwen, zich vergenoegende, dien eerbied, door het vorderen van nog zwaarder losgelden, te doen betalen. Anderen, en barbone behoorde onder dit getal, woeste Don juans der bosschen, beroemden zich, met ware bandietenzwetserij, dat zij er niet eene eenige gespaard hadden. Het volgende verhaal is geen der minst merkwaardige hoofdstukken uit de levensbeschrijving van dien bloeddorstigen en wulpschen roover, den ajax van zoo vele cassandra's. Wij willen Dokter warington, die een der deelgenooten in dit ontzettend avontuur geweest is, zelven laten spreken.
‘Den 18 September 1822 verlieten de Heer B... van Glasgow, Mevrouw B..., deszelfs echtgenoote, hunne dochter en ik de stad Napels, om naar Rome en van daar naar Florence terug te keeren. Wij reisden te post, gezamenlijk met Lord G..., welke dienzelfden dag, even als wij, Napels

{==185==} {>>pagina-aanduiding<<}
verliet. Lord G... en zijn talrijk gezin vulden twee rijtuigen, zijne bedienden een derde. Op deze wijs bestond onze kleine karavaan uit vier rijtuigen. Ik had reeds te Glasgow den Heer en Mevrouw B... leeren kennen; te Napels had ik hen wedergevonden. Eigenlijk was ik voornemens geweest, laatstgemelde stad eerst in het begin van October te verlaten; maar de dames, die bezorgd schenen, met den Heer B..., wiens gezondheid zeer zwak was, alleen op reis te gaan, en ook daarenboven eenigzins bang waren, hadden mij verzocht hen te verzellen. Zij dachten daarenboven, dat mijn geneeskundige bijstand voor den Heer B..., die een begin van tering had, van nut zou kunnen zijn. Des te gereeder voldeed ik aan haar verlangen, daar Mevrouw B... eene dier niet dagelijks gevonden wordende vrouwen is, bij welke de schoonheid der ziel voor die des ligchaams niet onderdoet, en hare dochter belooft, haar eenmaal te zullen evenaren.
Terwijl wij nog te Napels met onze reisaanstalten bezig waren, weifelende of wij den togt ter zee of te land wilden ondernemen, had men ons herhaalde malen verzekerd, dat barbone's bende, die in het eerste gedeelte van den zomer eenige reizigers op den weg van Rome naar Napels, over Terracina of San Germano, had aangehouden, zich ontbonden had. Dat bandietenhoofd, verlaten door zijne medepligtigen, welken de slechte uitslag hunner jongste ondernemingen had afgeschrikt, hield, zeide men, zich in het hart der bergen van den Kerkelijken Staat, naar den kant van Frosinone en Alatri, verborgen. Dit besliste onzen togt te land. Niet lang echter duurde het, of wij bevonden, helaas! hoe geheel onjuist die berigten waren.
Bij het uitrijden van Capua vertraagde een ongemak aan ons rijtuig onzen gang; eene der veren zakte, en de bak stootte op de as. Men herstelde zulks, zoo goed men in allerijl kon, met hulp van touwen en van een stuk hout, waarmede men de veer ondersteunde; en te St. Agatha haalden wij, omstreeks den tijd van het ontbijt, Lord G...'s rijtuigen, op het oogenblik dat zij zouden voortrijden, weder in. Dien avond wilden wij te Terracina nachtverblijf nemen. Onze dames gunden zich dus ter naauwernood den tijd om een kop melk te gebruiken, en wij gingen weder op weg, als voren de reis in gezelschap met den stoet van Lord G... voortzettende. Alles ging goed tot voorbij Itri;

{==186==} {>>pagina-aanduiding<<}
maar ongeveer twee mijlen van dat vlek stootte een der wielen van ons rijtuig tegen een' grooten, midden op den weg liggenden steen, en de veer bezweek op nieuw; de rijtuigkas begon op het onderstel te stooten, en, wij mogten willen of niet, wij moesten onze vaart vertragen. Niet lang leed het, of Lord G... 's postillons waren ons aanmerkelijk vooruit, en bij eene der wendingen van den bergweg verloren wij hen uit het gezigt. Het was omstreeks drie ure des achtermiddags; de lucht was helder, de warmte voor het jaargetijde vrij sterk, en de weg scheen volstrekt eenzaam. Evenwel, niet ver van het hoogste punt der bergketen, over welke de weg van Itri naar Fondi loopt, ontmoette ons een detachement soldaten. Dit gezigt stelde onze reisgezellinnen, die min of meer bevreesd begonnen te worden, weder gerust. Daar ik het Italiaansch volkomen magtig was, knoopte ik met den bevelhebber van het detachement een gesprek aan. Hij verhaalde mij, dat dien ochtend een herder bij hem gekomen was, en hem verhaald had, dat de roovers in den afgeloopen nacht omstreeks Fondi aangekomen waren. “Maar,” voegde de officier er bij, “het is zeker slechts een valsch alarm, want ik ben nu den weg van Fondi naar den bergpas van Itri langs gekomen, en heb overal ettelijken van mijn volk de naburige berghellingen doen doorzoeken, en nergens hebben wij iets gevonden, dat zou kunnen doen vermoeden, dat de roovers zich op nieuw aan dien kant vertoond hadden.” Na ons deze geruststellende berigten gegeven te hebben, vervoegde de officier zich weder bij zijn detachement, dat naar Itri afdaalde, en wij vervolgden onzen weg.
Wij hadden deze kleine krijgsbende juist even uit het gezigt verloren, toen wij eene nieuwe ontmoeting hadden. Het was een oude boer, die met een' geweldigen takkebos uit het naburige bosschaadje terugkeerde. De goede man zag ons met een voorkomen van ongerustheid en weifeling aan, en riep ons, in het voorbijgaan, op een' bij iemand van dien stand jegens rijke lieden, als wij, bevreemdenden toon van deernis, toe: “Excellentiën, mogen de Madonna en st. antonius u behoeden!” - De Heer B... en ik wandelden op dat oogenblik ons rijtuig vooruit, hetwelk log en moeijelijk de laatste steilte van den berg werd opgesleept. De zonderlinge schutsbeveling van den landman trof mij; want ik wist, dat st. antonius de beschermheilig is, dien de struikroovers bijzonder eeren. Ik ondervroeg den oude;

{==187==} {>>pagina-aanduiding<<}
maar hij hield zich doof, of misschien ook wel verstond hij mijn Italiaansch niet. Evenwel, daar ik hem, bij het afscheidnemen, een stuk gelds in de hand drukte, wierp hij een' snellen blik overal in het rond, en beet mij kortaf en half binnensmonds toe, zorg dragende dat de postillon hem niet hooren kon: “Als gij op de hoogte zijt, rijdt snel, zoo snel gij kunt, door!” Die raad was voorzeker goed. Ongelukkiglijk gedoogde de staat van ons rijtuig niet, dat wij dien volgden. Nogtans, toen wij den top van den bergpas bereikt hadden, beval ik den postillon, om, het mogt kosten wat het wilde, de rijtuigen van Lord G... te achterhalen. De postillon zette zijne paarden in galop; maar elke botsing deed den bak van het rijtuig zoo geweldig tegen as en wielen stooten, dat wij, zoo voortgaande, gevaar geloopen zouden hebben dien te verbrijzelen. Wij moesten ons dus wel weder getroosten, op dien zoo gevaarlijken weg niet veel sneller dan stapvoets voort te reizen. Om aan de roovers ontzag in te boezemen, en hun, zoo mogelijk, een grooter denkbeeld van onze weerbaarheid te geven, deden wij de kamenier der dames in het rijtuig stijgen, en wij, de Heer B.... en ik, namen op den koetsbok de plaats in, waar zij te voren gezeten had, onze reisgezellinnen aanbevelende, geen sluijerslip of eindje lint, kortom niets, hetwelk verraden kon, dat vrouwen in het rijtuig zaten, uit de portieren te laten hangen. Al die voorzorgen waren vruchteloos.
Omstreeks het derde deel der berghelling afwaarts maakt de weg eenen elleboog. Ter linkerzijde rijzen groote rotsen, met kreupelhout en klimplanten bewassen; aan den regterkant loopt eene kleine, bogtige kloof, welker bodem, even als het bed van een' verdroogden stortvloed, met zware stukken rotssteen bezaaid is; aan den overkant dier kloof verheffen zich hooge bergen, bekleed met kreupelhout van mirten en harstachtig struikgewas. Plotseling greep de Heer B... mij aan den arm, en, de hand naar een mirtenboschje uitstrekkende, zeide hij met eene halfgesmoorde stem, om niet door de vrouwen gehoord te worden: “Kijk ginds heen, daar zijn zij!” Snel zag ik naar den kant, waarheen de Heer B... gewezen had, en werkelijk zag ik als een' bruinen, naar het scheen zich bewegenden, klomp, op omtrent een halve pistoolschot van den weg, in het mirtenboschje, dat daar ter plaatse tot aan de borstwering van den weg liep. Wij waren toen nog een honderd schreden

{==188==} {>>pagina-aanduiding<<}
van het boschje verwijderd. Ik twijfelde nog. “Misschien is het een os, die zich daar nedergevlijd heeft, of wel boeren, die takkebossen maken,” zeide ik tot mijnen reisgenoot, toen ik plotseling, als het blikkeren van het weerlicht, de tromp van een' snaphaan boven de struiken zag glinsteren. Nu kon ik niet langer twijfelen; de roovers stonden ons daar op te wachten. Werktuigelijk wendde ik mij om, ten einde te zien, of er geene kans van redding overbleef, wanneer wij terugkeerden, of dat niet misschien andere rijtuigen ons volgden. Hoe groot was niet mijne verbazing, toen ik, van de rotsen, welke wij zoo even voorbijgereden waren, achter elkander zeven of acht van top tot teen gewapende kerels op den weg zag nederspringen! De terugtogt was ons dus afgesneden. Terzelfder tijd rezen zij, die voor ons in de struiken gedoken zaten, overeind, en in minder dan eene minuut tijds vonden wij ons door twaalf à vijftien welgewapende bandieten omsingeld, met welke het razernij geweest zou zijn, eene worsteling te willen beginnen. De roover, aan wien de overigen schenen te gehoorzamen, riep ons toe: “Staat en klimt af!” (Het eerste dezer bevelen was overbodig, want reeds had onze postillon de paarden ingehouden.)
Terwijl wij afstegen, hoorde ik een zwaarlijvig man, die de onderbevelhebber der bende scheen te zijn, tot dengeen, die mij aangesproken had, zeggen: “Er zijn niet dan vrouwen in het rijtuig.” - “Des te beter,” hernam het opperhoofd; “zien zij er goed uit?” - “Bellissime.” - “Voortreffelijk.” Dit laatste zeide de kapitein met eenen grimlach, dien ik meende te begrijpen en die mij sidderen deed. Toen wij afgeklommen waren, vorderde die man, die niemand anders dan de beruchte barbone zelf was, ons onze beurzen af.
Deze waren slecht voorzien, want, daar wij reeds bij onze afreize voor eenige onaangename ontmoeting vreesden, hadden wij slechts juist zoo veel gelds bij ons gestoken, als wij voor de reis behoefden. De roover rimpelde het voorhoofd. “Faccia in terra!” (Met het gezigt op den grond!) riep hij, en beval ons, dwars onder de wielen van het rijtuig te gaan liggen, terwijl twee man zijner bende ons de tromp hunner snaphanen aan het oor moesten houden en losbranden zoo wij ons bewogen. Het overige der bende maakte de koffers los, wierp die op den grond, en begon

{==189==} {>>pagina-aanduiding<<}
ze te doorzoeken. Onze bagaadje stond nagenoeg in verhouding tot onze beurzen. Eenig linnengoed, mansgewaad en vrouwenkleedjes waren het voornaamste. Onze dames hadden noch kleinooden noch kostbare stoffen bij zich. In een oogenblik lagen koffers en kisten stukgeslagen en ledig op het midden van den weg, en elk der roovers koos, onder dien verwarden hoop goeds, wat hem het best aanstond; lang hield het kiezen hen niet op. - “Wat is dat!” sprak barbone, terwijl hij op nieuw het voorhoofd fronste, met vreeselijke stem, “Geen cachemiren! geen juweelen! Dat volk heeft voorzorgen genomen.” De luitenant voegde er, op eenen toon, die te gelijk kluchtig en kwaadspellend was, eenige woorden bij, welke zijne medgezellen deden lagchen, en zoo veel schenen te beteekenen als: wij zijn gefopt. - “Gelukkig,” hernam barbone, “hebben wij, tot vergoeding, de vrouwen ... ja, en ook de mans, waarvan wij een goed losgeld zullen kunnen trekken.” - “Ja, ja; komt, laten wij hen met ons nemen!” riep, uit éénen mond, geheel de bende. En terstond, zoo gezegd zoo gedaan, deden zij ons opstaan, rukten onze reisgezellinnen uit den wagen, waarin deze zoo diep mogelijk weggedoken waren, en, niettegenstaande haar geschreeuw en hare tegenkanting, sleepten zij haar met ons in het naburige bosch. Vervolgens deden zij ons, met den uitersten spoed, de eerste steilte van den berg opklouteren. Noch bidden noch tegensporrelen kon baten. Twee sterke schavuiten hielden ons elk bij eenen arm en sleepten ons voort; op al te steile plekken duwde een derde van achteren. Tien minuten zouden toereikend zijn, om op zulk eene wijs den kegel van den Vesuvius te bestijgen. Drie kwartier uurs lang waren wij in dezer voege voortgetrokken, en reeds zou ons geschreeuw van den wegkant niet meer gehoord hebben kunnen worden, toen plotseling degenen, die Mevrouw B... ondersteunden, riepen,
dat men stil moest houden. De ongelukkige vrouw, afgemat van vermoeidheid en van schrik buiten haarzelve, was in zwijm gevallen. “Ik ben dokter,” zeide ik tot den kapitein, die digt bij mij was; “laat mij los, dat ik haar helpe!” - “Laat hem los!” beval het opperhoofd. Zonder tijdverlies deed ik Mevrouw B... ammoniaegeest ruiken, welken ik bij mij droeg, en wreef haar de slapen van het hoofd met rum; weldra kwam zij weder bij, en, mij herkennende, zeide zij in het Engelsch: “Dokter, gij zijt een

{==190==} {>>pagina-aanduiding<<}
kruidkundige; weet gij hier in het bosch niet de eene of andere giftige plant te plukken, die snel den dood geeft, dat mijne dochter en ik ze gebruiken?”
Terwijl zij mij dit zeide, getuigde hare smeekende stem van een vast genomen besluit. Al had ik haar willen voldoen, zou ik het niet vermogt hebben, want terstond daarop grepen twee bandieten mij weder, elk bij eenen arm; men plaatste de vrouwen, zittende, op ineengestrengelde boomtakken, waarover de roovers hunne mantels spreidden, en haar aldus, zich twee aan twee vervangende, bergop droegen. Door dit middel werd ons voortspoeden nog sneller dan te voren; ook zagen wij ons, na anderhalf uur op deze wijs voortgeijld te zijn, op de kruin van zeer hooge bergen, en konden van dezelve te gelijker tijd de zee bij Gaëta en de meren van Fondi en van Lenola (*) gewaar worden. Ontzettende rotsklompen, ettelijke eiken, blijkbaar verscheidene eeuwen oud, en van plaats tot plaats digte boschjes van kastanje- en andere boomen, bedekten de toppen van dit gebergte. Wij moesten ons thans zeker ten minste twee uren verre van den weg bevinden, waarop wij ons rijtuig gelaten hadden. Op het oogenblik, toen wij stilhielden, trof mij de verandering, welke ik op het gelaat der vrouwen gewaar werd; zij waren levende beelden der wanhoop; snikkende en handenwringende, zonden zij de vurigste gebeden ten hemel. Daar zij nu eene wijl op eene soort van burriën gedragen geweest waren, had haar staat van lijdelijke werkeloosheid haar den tijd gelaten om na te denken en zich van het schrikkelijke van haren toestand te vergewissen. De Heer B ... en ik waren gedwongen, met de roovers gelijken tred te houden; wij hijgden naar onzen adem, en onze afmatting was zoo groot, dat wij ter naauwernood overwegen konden, hoe zeldzaam en hagchelijk onze toestand was. Mevrouw B... en hare dochter waren beide uitnemend schoon; zij konden voor zusters doorgaan; de jaren alleen
maakten eenig verschil tusschen haar beide; Mevrouw B... was eenendertig en hare dochter vijftien. De eene was de bloeijende, de andere de ontluikende schoonheid; elke naderde in hare soort de volmaaktheid. De kamenier, welke

{==191==} {>>pagina-aanduiding<<}
de dames bij zich hadden en die door de roovers nevens haar wegggevoerd werd, was eene Fransche. Zij had dat levendige en onbedeesde voorkomen, hetwelk, vooral onder de lagere standen, aan de meisjes van dien landaard eigen is; en ofschoon zij op dat oogenblik niet weinig bang was.... vooral voor de geweren, getroostte zij zich vrij filozofisch haar lot. Toen wij de eerste maal tusschen de rotsen halt hielden, at zij zelfs vrij smakelijk een' halven china's-appel, welken een der roovers haar aanbood, want zij had dorst.
Eene sterke gemoedsaandoening, een zonderling en onvoorzien voorval zijn toereikend, om voor altijd de plaatselijke gelegenheid van het oord, waar ons iets dergelijks is overkomen, in ons geheugen te prenten. Het is als eene tooneelversiering, welke men zich des te beter herinnert, naar mate het stuk zelf, waarbij zij gediend heeft, belangrijker geweest is. Zoo staat het mij nog altijd levendig voor den geest, hoe, op het oogenblik, toen wij onder de eikenboomen op den berg stilhielden, de zon, in de gedaante van een' gloeijenden molensteen, achter een zwart eilandje in de rigting van Terracina onderging. De overoude eiken, de lagere bergtoppen aan onze voeten en die prachtige zonsondergang werkten te zamen, om het heerlijkste landtafereel te vormen. Hoe vervuld mijn geest ook van bekommering zijn mogt, gaf ik mij niettemin aan eene soort van werktuigelijke bewondering over. “Ziedaar een landschap, het penseel van eenen salvator rosa waardig!” zeide ik bij mijzelven. Vervolgens trof mij plotseling de bedenking, dat de voorgrond van dit heerlijke tafereel zoo straks verlevendigd stond te worden door eene handeling, als waarmede die schilder gewoon was zijne werken te stofferen; een schrikkelijk en treurig drama, waarin wij, ondanks onszelven, de aandoenlijkste rollen zouden moeten vervullen. Helaas! hetgeen ik vooruitzag, volgde maar al te spoedig.’

(Het vervolg en slot hierna.)


Ontzettend voorbeeld van een' geregtelijken moord in Schotland.

Terwijl ook in onze gezellige kringen het proces van Madame lafarge stof tot levendige twistgesprekken leverde, en met kritische en onkritische, juristische en onjuristische

{==192==} {>>pagina-aanduiding<<}
oogen beschouwd en beoordeeld werd, is plotseling, binnen onze eigene muren, op vaderlandschen (Schotschen) grond en bodem, iets gebeurd, hetgeen, wel is waar, met het regtsgeding in Frankrijk niets gemeen heeft, maar hetzelve spoedig uit de oplettendheid verdrongen en op den achtergrond geschoven heeft; terwijl het overigens voor dat gedeelte onzer drukpers, als ook der Londensche, hetwelk uit het Fransche geding aanleiding genomen had, om de Engelsche handelwijs in lijfstraffelijke zaken zegevierend met die onzer naburen te vergelijken, eene Christelijke waarschuwing moge zijn, om niet, bij den splinter in huns naastens oog, den balk in hun eigen voorbij te zien.
Ongeveer drie jaren geleden werd uit de bank te Dundee, bij inbraak, de som van 422 pond st., 2 schellingen en 6 pence gestolen. Eene bank is ook in Schotland een ding van geene geringe beduidenis; aan hare veiligheid is het geldelijk belang van duizenden verbonden, en het was derhalve niet de betrekkelijk geringe som, maar wel het opzien, door zulk eene inbraak te weeg gebragt, hetwelk de directie bewoog, eene premie van 150 pond op de ontdekking van den dader te stellen, met bepaling, dat de helft dier som voor de, grond tot regtsvervolging verschaffende, aangifte, de wederhelft na veroordeeling van den dus aangegeven persoon zou worden uitbetaald. Twee maanden lang lokte de premie vergeefs; alstoen echter trad een te Dundee woonachtige kleedermaker, alexander macdonald geheeten, op, en beschuldigde drie ingezetenen van Dundee, james falconer, peter bruce en james dick, van de in het bankgebouw gepleegde inbraak. De beide eersten waren kooplieden en te Dundee aanwezig; james dick was een scheepsreeder, had kort te voren de stad verlaten, en is ook, daar men sedert, ondanks alle nasporingen, niets meer van hem vernomen heeft, waarschijnlijk, op zijn schip, met man en muis vergaan. Macdonald's aangifte werd toereikend geacht, om een geregtelijk geding tegen falconer en bruce te beginnen; beide werden gevat, en in de maand Augustus 1838 kwam de zaak alhier voor de Assises. Toen macdonald zich bereid verklaard had, zijne getuigenis voor den regter af te leggen, verzette de regtsverdediger der andere partij zich tegen het in den eed nemen van den man, op grond van deszelfs weinige geloofwaardigheid. Hij bood aan te bewijzen, dat mac-
{==193==} {>>pagina-aanduiding<<}
donald vrij algemeen in een' slechten naam
stond; dat hij een' door hemzelven uitgegeven wissel bij diefstal ontvreemd en daarna de schuld geloochend had; dat hij een en andermaal zich als tolbediende verkleed, en in deze vermomming aan eenen theesmokkelaar geld had afgeperst, en dat hij dergelijke misdadige bedrijven bij herhaling gepleegd had. Daar ondertusschen de regtsverdediger erkennen moest, dat macdonald nog nimmer in regten beschuldigd geweest was, en daar de wet uitdrukkelijk voorschrijft, dat alleen de getuigenis van zoodanig iemand, die wegens een met deportatie te straffen misdrijf voor het geregt gestaan en schuldig verklaard is, voor niet geloofwaardig erkend moet worden, zoo was men verpligt, macdonald tot de verklaring onder eede toe te laten. Zijne aangiften nu bestonden zakelijk in het volgende. Hij zwoer, dat, ongeveer acht maanden vóór de inbraak, falconer, bruce en dick hem op zekeren avond, bij een glas whiskey, den voorslag gedaan hadden, om gemeenschappelijk met hen de bank te bestelen; dat hij, met het heimelijke voornemen om hen te verraden, het voorstel aangenomen had; dat hem later, misschien omdat men aan de ‘eerlijkheid zijner gevoelens’ was beginnen te twijfelen, een vreeselijke, door hem met behoorlijke mentale reservatie gezworen eed van stilzwijgendheid was afgenomen. Van dien tijd af waren de beschuldigden, wel is waar, over het geheel genomen, achterhoudender tegen hem geworden; nogtans had hij ‘zijne rol zoo goed en misleidend’ weten te spelen, dat hij voortdurend in het geheim gebleven was. Niettemin had hij den tot de inbraak bestemden dag eigenlijk slechts afgeluisterd.’ Derhalve niet volkomen zeker van zijne zaak, had hij op den bewusten avond, zonder iets aan iemand te zeggen, zijne woning verlaten, en zich in den omtrek der bank verscholen. Ofschoon hij uit zijnen schuilhoek geheel de voorzijde van het stadhuis, in welks
benedenverdieping de bank geplaatst was, duidelijk had kunnen overzien, was hem tot omstreeks middernacht niets verdachts voorgekomen, en stond hij reeds op het punt om weder naar huis te keeren, toen hij plotseling meende, in de voorzaal van het stadhuis eenige schemering van licht te bespeuren. Terstond was hij de straat overgestoken en op den stadhuistrap toegegaan, en had nabij denzelve twee vrouwen ontmoet, van welke de eene hem zeide, dat zij haren zoon zocht. In gezelschap dezer vrouwen was hij den trap van

{==194==} {>>pagina-aanduiding<<}
het stadhuis opgeklommen, en had hier ontdekt, dat het door hem bemerkte schijnsel door het sleutelgat drong; en door datzelfde sleutelgat hadden, zoo hij als de beide vrouwen, met eigene oogen gezien, hoe falconer en bruce, benevens nog twee anderen, die echter met den rug naar de deur stonden en welke hij daarom niet had kunnen herkennen, zich, door eene opening in den vloer, in de kamer der bank hadden afgelaten. Hij had, zeide hij verder, de policie van het gebeurde willen verwittigen, doch was door de twee vrouwen daarvan teruggehouden, die hem hadden voorgesteld, hoe zijne aangifte hem en haar niet het minste, hun gemeenschappelijk zwijgen daarentegen hun drieën veel gewin kon aanbrengen; en toen hij desniettemin zijn voornemen had willen uitvoeren, hadden zij hem ronduit verklaard, dat zij tegen de Heeren falconer en bruce nimmer getuigen, ja zonder te aarzelen zijne getuigenis tegenspreken zouden, omdat de man van de eene bij den Heer falconer en de man van de andere bij den Heer bruce als markthelpers in dienst stonden. - De beide vrouwen ontkenden, op deze verklaring, wel niet, dat zij eens, des avonds vrij laat, misschien wel omstreeks middernacht, den kleedermaker macdonald niet verre van het stadhuis ontmoet hadden, ook met hem den stadhuistrap opgeklommen waren, en hier, door het sleutelgat, het tooneel, hetwelk macdonald beschreef, werkelijk gezien, en ook de personen der Heeren falconer en bruce herkend hadden, maar weêrspraken daarentegen macdonald's verdere vertelling; verzekerden, dat zij slechts toevallig, bij het opzoeken van het knaapje, in de nabijheid van het stadhuis gekomen waren; gaven te verstaan, hoe zij vermoed hadden, dat de snijder in verstandhouding met de dieven was; stonden, wel is waar, toe, dat de
zucht, om de Heeren falconer en bruce, ‘die zij daarenboven misschien niet goed herkend konden hebben,’ te sparen, haar de tongen geboeid gehouden had, doch loochenden, daarover met den kleedermaker gesproken te hebben, en wisten overigens zeer stellig, dat hare mans, op welke uit het getuigde vermoeden vallen kon, dien avond, en zelfs tot den volgenden middag toe, niet te Dundee geweest waren. Dit alibi werd ook van den kant der twee mans door onverwerpelijke getuigenis gestaafd.
Hoezeer alzoo het bewijs voor de aanklagte, eigenlijk genomen, alleen op de verklaring van macdonald berustte,

{==195==} {>>pagina-aanduiding<<}
moet men echter erkennen, dat de gronden van ontschuldiging mede vrij zwak waren. Derzelver voorname steun was de onberispelijke goede naam der beide beschuldigden, die inderdaad zoo vrij van alle smet was, dat er misschien in geheel Dundee geen twee menschen gevonden werden, die aan hunne schuld geloof sloegen. Een bewijs van alibi werd voor hen beproefd, maar niet voldongen. De tijd, op welken macdonald beweerde, de beide gevangenen in het stadhuis gezien en herkend te hebben, was het uur tusschen twaalf en een, en juist op dit uur paste de ingebragte getuigenis niet. Even ongunstig voor de aangeklaagden werkte het resumé of beknopt overzigt der regtsverhandeling, door den Lord Opperregter gegeven, die bijna ronduit zijne overtuiging te kennen gaf, dat zij schuldig waren. Na eene beraadslaging van verscheidene uren lang bragt de foreman, of eerste der gezworenen, ook werkelijk de uitspraak van guilty in. De Opperregter verklaarde hierop, dat het verdict met zijn inzigt der zaak volkomen overeenstemde, zette het noodlottige zwarte kapje op het hoofd, en velde, in den gebruikelijken vorm, het vonnis des doods tegen de beschuldigden. Evenwel, ofschoon burglary (huisbraak bij nacht) eene halsmisdaad is, werd de uitvoering van het vonnis tweemaal geschorst. Het gerucht had zich verspreid, dat in de kamer der gezworenen de meerderheid van ééne stem de uitspraak bepaald had. Bovendien bleven de beide veroordeelden onafgebroken hunne onschuld volhouden, als ook hunne verklaring, dat zij van de daad en van degenen, door welke dezelve begaan kon zijn, volstrekt geene kennis droegen. De goede naam, dien beide genoten, vergeleken met den kwaden naam van hunnen aanklager, scheen mede bedenkelijkheid te wekken; en de onderstelling, dat deze laatste door het uitloven der 150 pond tot een opzettelijk
verzinsel verlokt kon zijn, was in geenen deele ongeloofelijk. Ten laatste echter kwam de bekrachtiging van het vonnis aan, en falconer en bruce werden den 24 December van hetzelfde jaar ter dood gebragt. Het Scotts Magazine van dien dag eindigt zijn verslag der gebeurtenis in dezer voege: ‘Hun gedrag op het schavot was gepast, ernstig en godvruchtig, hun laatste woord een gebed om genade en vergiffenis voor de ongelukkigen, wier getuigenis hen dus, vóór den tijd, om het leven bragt. En zoo willen wij dan hopen, dat, al dekt

{==196==} {>>pagina-aanduiding<<}
thans een sluijer deze treurige gebeurtenis, de tijd, die scherper ziet dan het oog der verstandigen, en die de geheimste handelingen der listigsten aan den dag brengt, dien sluijer ook eenmaal opheffen, en den tol aan de eeuwige geregtigheid brengen zal.’
Ziehier nu, wat de tijd heeft aangebragt! Toen acht maanden later de Augustus-assises, van welke de Heeren falconer en bruce hun vonnis ontvangen hadden, wederom gehouden werden, bevond zich onder de gevangenen onze kleedermaker alexander macdonald, wegens vervalsching van wissels. Hij werd schuldig verklaard en tot veertienjarige deportatie veroordeeld. Hoe aanmerkelijk, sedert het ter dood brengen der twee kooplieden, macdonald's kwade naam zich nog verergerd, en tevens het geloof, dat destijds een geregtelijke moord begaan was, zich versterkt had, getuigde eene uitdrukking van den Opperregter zelven. Hij voegde namelijk in zijne aanspraak aan macdonald de volgende aanmerking: Zoowel de uitkomst dezer wisselzaak, als andere, bij gelegenheid derzelve, ter kennisse van het geregt gekomene omstandigheden, moeten eenen smartelijken twijfel doen ontstaan, of zeker bij de assises van het vorige jaar gesproken vonnis wel inderdaad twee schuldigen, dan of het niet misschien integendeel twee onschuldigen getroffen hebbe; een twijfel, welks oplossing hij aan God en aan macdonald's geweten overliet. Hierop had de kleedermaker, dien men zegt een man van talenten geweest te zijn, en die zijne regtsverdediging in persoon met eene kracht en behendigheid moet gevoerd hebben, welke men verklaarde worthy of a better cause (*) geweest te zijn, met eene dankzegging aan de regtbank, doch, ten aanzien der aanmerking van den Opperregter, met de heilige verzekering geantwoord, dat hij omtrent falconer en bruce de reine onvervalschte waarheid gezegd had. Deze zoo plegtige betuiging, op het oogenblik der uitspraak van een vonnis, hetwelk hem waarschijnlijk voor het overschot zijns levens uit Schotland
verwijderen zou, had haren indruk niet gemist; en velen, die tot nog toe zich vastelijk overtuigd gehouden hadden, dat de uitgeloofde premie van 150 pond macdonald tot eene valsche aanklagt verleid had, begonnen thans in hun geloof aan eenen geregtelijken moord te wan-
{==197==} {>>pagina-aanduiding<<}
kelen. In dezen staat van zaken verliepen twee jaren; macdonald was in dien tusschentijd gestorven, en falconer en bruce waren bijna vergeten, toen, bij het houden der jongste assises, inderdaad ‘de tijd, die scherper ziet dan het oog der verstandigen, en die de geheimste handelingen der listigsten aan den dag brengt,’ ook den sluijer ophief, welke tot nog toe deze treurige gebeurtenis bedekt had. - Verscheidene in het voorjaar en in den zomer kort na elkander gepleegde huisbraken en straatrooverijen vonden eindelijk in eenen soldaat van het garnizoen, william gadesby geheeten, haren dader. In zijn verhoor bekende hij niet alleen de misdrijven, van welke hij beschuldigd werd, maar ook een vrij aanmerkelijk getal andere schurkenstreken, alzoo hij, ofschoon eerst 28 jaren oud, reeds van zijn veertiende jaar af het dievenhandwerk gedreven, en zelfs in de laatste tijden zijne vroegere omzigtigheid opzettelijk veronachtzaamd had, om, zeide hij, ‘eens regt te weten, hoeveel hij toch wel zou kunnen wagen.’ Alvorens nu den straftijd, waartoe hij gevonnisd werd, te weten de ijzers voor zijn leven, te beginnen, heeft hij nog bij zijn lange zondenregister de ontzettende bekentenis gevoegd, dat hij het geweest was, die de bank van Dundee bestolen had; dat hij daarbij drie medehelpers had gehad, van welke sedert twee gestorven waren en één Schotland verlaten had, en dat hij zelf, bij falconer's en bruce's terdoodbrenging, onder de toekijkers geweest was!....
De mogelijkheid, dat hij uit ijdele roemzucht zich van eene daad beschuldigd kan hebben, welke hij niet begaan heeft, verdwijnt overigens voor de eenvoudige daadzaak, dat hij het van den schrijflessenaar gebroken slot nog altijd in zijn gebruik hand. - Welk eene vreeselijke ontdekking voor allen, die nu de pijnigende bewustheid met zich moeten omdragen, dat zonder hun toedoen de Heeren falconer en bruce den schandelijken dood op het schavot niet gestorven zouden zijn!


Als God het wil!


Vertelling.

- ‘Daar gij het dan volstrekt wilt, zoo ga in Gods naam! Maar niet in de diepe sneeuw gaan zitten, en zor-
{==198==} {>>pagina-aanduiding<<}
gen, dat gij den wind op de linker wang houdt, Heer sebald!’ riep de kastelein van een dorp in het Ertsgebergte eenen man achterna, die, ligt gekleed, met een' reiszak op den rug en een' knobbelstok in de hand, haastig in de sneeuwjagt naar buiten wandelde.
‘Gij hadt hem niet moeten laten gaan, vadertje,’ zeî de kasteleinsvrouw met bezorgdheid, toen haar man, de met ijs bekorste huisdeur krachtig toeslaande, weder binnentrad, en van wambuis en muts de sneeuw afschudde, welke hem bij het openen der deur wit gepoederd had. ‘Was er dan wel houden aan?’ gaf de waard ten antwoord, en trad voor het enkele, half toe gevrozen vensterglas, om te zien, hoe de wandelaar zich in het dorp door de hoog opgewaaide sneeuwhoopen heenwerkte. ‘Ik heb hem immers honderdmaal gezegd: “Het kost u het leven, wanneer gij in dit noodweer over den berg naar het stadje gaan wilt.” Heeft het wat geholpen? “Ik moet voort; ik heb beloofd er heden te zijn,” zeî hij telkens, en vroeg om eene slede of om een' gids. Ja wel, wie heeft er lust, zichzelven of zijn paard in den dood te jagen? Al had hij mij zoo veel goudstukken geboden, als er vandaag sneeuwvlokken vallen, ik zou niet gegaan zijn.’ - ‘Ach! de man deert mij,’ zeî de kasteleines weder; ‘wat zal vrouw en kind zeggen, wanneer hij op de hoogte doodvriest? Gij hadt hem toch niet moeten laten gaan.’
‘Och, laat hem maar begaan,’ hernam de man; ‘hij zal wel terugkeeren, als hij het dorp uit is. Al kent hij de rigting van den weg, gelijk hij zegt, in zulk eene digte sneeuw, waar hij geen hand voor oogen zien kan, komt hij toch niet te regt. Weet gij wat, vrouw, leg liever nog een paar drooge blokken in de kagehel, dat bij zich ontdooijen kan als hij wederkomt,’ voegde de waard er bij, en nam op de bank, in het hoekje bij de kagehel, zijn gewone, warme zitplekje weder in.
Sebald was intusschen het dorp uitgeraakt, en, strijdig met de onderstelling van den kastelein, waadde hij nu, welgemoed, door de versch gevallen, drooge sneeuw naar den berg. De stormwind huilde langs hem heen; de sneeuw kraakte onder zijne stijf bevrozene laarzen: hij hoorde het niet; de scherpe sneeuwpunten zweepten hem de wangen: hij voelde het niet. Binnen een uur zou hij, na driejarige

{==199==} {>>pagina-aanduiding<<}
scheiding, zijne geliefde vrouw, zijn kind wederzien. De vreugd was sterker dan wind en weder.
Hij dacht aan niets dan aan het op handen zijnde wederzien. Wanneer hij de kleine winterkamer van zijn huisje binnentreden, wanneer hij juichend roepen zou: ‘Welnu, heb ik woord gehouden?’ Wanneer hem zijne goede vrouw schreijend aan de borst zou zijgen; wanneer zijn vierjarige karel naar hem toe zou springen en roepen: ‘Vader, wat hebt gij mij medegebragt?’ Wanneer hij nu zeggen zou: ‘Thans kunnen wij vrij van zorgen leven; mijne reis is goed uitgevallen, en zij is de laatste, die ik gedaan zal hebben!’ Hoe laafde hij zich reeds bij voorbaat aan dit genot! De borst was hem van buiten met eene dikke korst van ijs en sneeuw overdekt, maar van binnen bloeide de vrolijke lente der vreugde. Bij elken tred drong zijn voet bijna grondeloos door de sneeuw, elke schrede voorwaarts kostte moeite, maar die schrede bragt hem nader bij zijne geliefde woning, en werd hem daardoor ligter dan zijne wandelingen naar de tuinen om de afgelegene residentiestad, waar hij de gezelschappen met de toonen zijner fluit moest onderhouden, en maar al te dikwijls den verlangden zucht naar den huiselijken haard in eenen vrolijken wals versmelten.
Zoo lang als deze maal was hij nog nimmer van huis gebleven. Hij had met zijn talent in Frankrijk en in Engeland gewoekerd. Overal vond men zijn fluitspel meesterlijk, zijne gevoelvolle wijs van voordragen wegslepend. Men bood hem aanzienlijke sommen, wanneer hij zich aan eenig orkest verbinden wilde; hij wees het aanbod van de hand: men deed de gelegenheden ontstaan, waarbij hij zich den roem van virtuositeit in de kunst verwerven kon; hij bleef bij zijn plan, om slechts in kleinere kringen, tegen geldelijke belooning, zijne gaven te laten hooren. Wanneer eenig kunstliefhebber, uit de hoogte, half met onwil klaagde: ‘Hoe jammer, dat dit talent aan iemand behoort, die voor roem en kunstenaars-eerzucht geen gevoel heeft!’ dan glimlachte sebald, en speelde aandoenlijke variatiën op het Zwitsersche koelied. De stille zaligheid van een' beminden gade, het genoegzaam levensonderhoud opleverende bedrijf eener kleine boerderij in het gebergte, de zorgvuldige opvoeding van zijnen karel, dien hij tot eenen virtuoos wilde vormen en verder brengen dan hij nu nog hopen kon te komen, dit was

{==200==} {>>pagina-aanduiding<<}
het doel, dat hem met zachteren maar rijkeren glans toelachte dan de koude pracht van den roem.
Doch het duistere gevoel, hetwelk hem, nog vermogender dan dit alles, naar zijne geboorteplaats lokte, was die onverbreekbare band van geheime neiging, welke iederen zoon van het gebergte opwaarts trekt naar de hoogten, waar zijne wieg gestaan heeft; waar de natuur geen ander kleed kent, dan afwisselend het met bloemen geborduurde groene of het helderwitte, en nimmer dat vale en zwarte, waarin zij elders treurt; waar de bosschen gedurende eene lange lente van het bruiloftslied der vogels weêrgalmen; waar de reine luchtbron het leven weelderiger drenkt, de borst hooger doet zwellen, het hart warmer doet kloppen, en alle gevoel levendiger doet werken. En de winter, welke dit krachtige leven een tijdlang in zijne koude armen sluit, doodt het niet. Hij scheidt slechts gezin van gezin, opgesloten in hunne afzonderlijke woningen; en de winterzon, de weldoende haard, verbindt in deze oasen der sneeuw-woestijn de huisgenooten tot een nog inniger familieleven. Daar heerscht dan de huisvader als patriarch, koning, in zijnen kleinen staat, en leidt de noeste nijverheid van zijnen bijenkorf. Geene vreemde magt dringt zich bij hem in; geen vreemd voorval stoort den geregelden loop der huiselijke bezigheden. De verzamelde voorraad van den vorigen zomer wordt verarbeid en verteerd, en storm, sneeuw en koude trekken onschadelijk de stille woning der met weinig tevredene eendragtigheid voorbij, tot weder plotseling, den een' of anderen morgen, een vriendelijke zuidenwind den winter dwingt zijn beleg op te breken, en op de weder in vrolijk groen ontluikende velden het verloste volkje naar buiten huppelt, en de eene buur den ander, het eene dorp het andere tot hernieuwd zamenleven komt begroeten.
Welke blijde tooneelen bouwde zich niet de hoop van den terugkeerenden gade en vader, bij de zoo nabij geachte verwezenlijking dezer uitzigten! Hij had zich eene som gelds verworven, waarmede hij al zijne kleine plans kon uitvoeren, die hem tot verzorging kon strekken in zijnen ouden dag, die zelfs, bij eene geregelde huishouding, zijnen kinderen een toereikend erfdeel kon overlaten. En thans was de winter daar, waarin hij, voor de eerste maal, in den engen kring van zijn gezin, de vadervreugde ongestoord genieten, en in de teedere liefde zijner maria alles vinden

{==201==} {>>pagina-aanduiding<<}
zou, wat een minnend hart in de innige vereeniging met het voorwerp zijner genegenheid slechts immer verwachten kan.
Onder zulke verheugende gedachten was sebald de hoogte opgeraakt, en ging nu, afwaarts, gemakkelijker, hoezeer de sneeuw al gedurig dikker opeenpakte. Nog moest hij een klein boschje door, en dan was hij slechts een' steenworp verre meer van het naaste huis uit het stadje, en in dat huis verwachtten hem de zijnen.
Snel voorwaarts tredende, zag hij eerlang besneeuwde huizen; hij moest dus, zonder het te bemerken, het boschje zijn omgegaan. Hij kwam nader, en herkende - het dorp, van waar hij was uitgegaan! Dit scheen hem onmogelijk; hij meende zoo zeker te zijn, dat hij de regte rigting gehouden had, en evenwel was hij bij dezelfde huizen teruggekomen. Zou hij nu andermaal in dezelfde herberg binnengaan? De avond kon niet meer verre zijn. Hij had stellig beloofd, nog heden te huis te zullen wezen. Zou zijne vrouw niet in angst geraken, wanneer hij nu heden niet kwam? Dit laatste bepaalde zijn besluit.
Sebald nam naauwkeurig de rigting naar het stadje op, en trad getroost, ofschoon vermoeid, weder op den berg aan. Nergens zag hij baan of weg, geen spoor van slede of voetganger. De stappen, welke hij bij zijnen eersten gang in de sneeuw had achtergelaten, waren reeds niet meer te onderscheiden. Een heftige wind, die in de drooge sneeuw woelde, vulde snel alle laagten en kuilen. Alles geleek eene effene vlakte, op welke ieder steen, iedere struik verdwenen was. In zulke omstandigheden zijn hierom de landlieden gewoon, op zekere afstanden, lange staken, van het eene dorp naar het andere, in den grond te steken, om den voetgangeren tot baken te dienen; maar ditmaal was zulks nog niet gedaan, omdat deze eerste zware sneeuw, met de helft van December iets ongewoons, het nemen dier voorzorg voorkomen had. Er bleef derhalve voor sebald slechts één middel over, om de goede rigting te houden, door namelijk, overeenkomstig de waarschuwing van den herbergier, de windstreek gade te slaan. Maar ook dit teeken kan misleileiden; anders blaast de wind in het dal, anders op de vrije hoogte. Daarenboven verminderde thans zijne hevigheid; maar hij dwarlde des te verwarrender in de losse sneeuw, en joeg die opwaarts in een' digten nevel, die niet toeliet

{==202==} {>>pagina-aanduiding<<}
vijf schreden verre voor zich heen te zien. De koude was wel niet toegenomen; maar het gevaar van te bevriezen was voor hem daarom niet geringer, want het is niet de felle vorst, die voor den wandelaar, welke zich daarin beweegt, gevaarlijk wordt, maar wel het verstijvende, door merg en been dringende verkoelen, hetwelk den afgematte, wanneer hij stilstaat of zit, den dood doet. Sebald kende dit gevaar, en duistere herinneringen aan dergelijke door hem beleefde gevallen verdrongen de vroegere vrolijke beelden. Hij nam voor, slechts op den weg te letten en aan niets anders meer te denken. Doch nimmer wordt de mensch zoo spoedig moede, als wanneer hij op het werktuigelijke eener zware ligchaamsbeweging acht geeft. Het is alsdan, of de ziel met eenen nieuwen last op het trage ligchaam drukt. Sebald was nog niet verre door de diepe sneeuw gewaad, of hij voelde eene afspanning en verslapping, welke hem aan den goeden uitslag zijner onderneming deden twijfelen. Nog kon hij omkeeren; zijne eigene voetstappen konden hem tot gidsen en hulpmiddelen dienen, om hem naar de plaats terug te voeren, van waar de huizen gezien werden. Doch neen! gelijk de zorg voor zijn hem wachtend gezin hem voorwaarts getrokken had, zoo weêrhield thans schaamte hem terug te keeren, en den kastelein, die hem den togt had afgeraden, en hem zelfs geenen gids durfde aanbieden, om nachtverblijf te verzoeken. Hij raapte dus al zijne krachten tot eene nieuwe poging zamen. De angst zijner vrouw, zoo hij heden achterbleef, zweefde hem ook aanhoudend voor den geest. ‘Sedert een half jaar,’ dacht hij, ‘heb ik geene tijding omtrent den welstand van mijn gezin. Zoo een ongeluk het getroffen, zoo zij eens ziek, zoo zij misschien van geld ontbloot waren! Van den kastelein kon ik hieromtrent geen berigt erlangen - misschien wilde hij geen ongeluksbode zijn; daarom zeker poogde hij mij op te houden! Waarschijnlijk dacht hij: beter, dat
de man in de sneeuw omkome, dan dat hij zijn gezin ellendig wedervinde!’
In deze akelige vermoedens ontzenuwde zich zijn geest, door het afgematte ligchaam krank gemaakt. Het zweet droop hem van onder den hoed en viel als ijskegels op den grond. Evenwel, de angst om zijne geliefden werd voor hem een nieuwe spoorslag, welke zijne verslapte leden nogmaals sterkte. - Thans was hij voor de tweede maal op de

{==203==} {>>pagina-aanduiding<<}
hoogte aangekomen, welker top of kam van boven eene vlakte vormde, om daarna in eene effene vallei af te dalen, aan welker zoom het stadje, waar hij woonde, gebouwd was. De kam dezer hoogte breidde zich in twee rigtingen, naar het oosten en het westen, uit. Sebald moest dien hergrug in de rigting naar het noorden doorsnijden, maar waar kon zijn oog, in de digte sneeuwjagt, het spoor ontdekken, dat hem nu tot gids moest dienen? De zich verheffende storm voerde, op zijne ruwe vleugels, het zoet geluid der stem eener geliefde gade niet tot hem. Eindelijk ontwaarde hij, door den sluijer der rondvliegende vlokken, eene piramide van sneeuw. Hij herkende in haar een' berkenboom. Op deszelfs afgebroken top en geknakte takken lag een geweldige sneeuwlast. Nu wist hij ten minste de plaats, waar hij zich bevond. Deze oude boom stond midden op het bergvlak. Niet ver van hier moest hij het boschje aantreffen, van welks uiteinde men, bij helder weder, het stadje zien kon. Van den boom moest hij zich dus nu noordwaarts wenden. Met zijne pelshandschoenen schoof hij, onder aan den stam, de sneeuw van den boombast, om den ruigeren kant te vinden, die, zoo goed als de magneetnaald, onmisbaar het noorden aanwijst.
Slechts eenige minuten wilde hij aan de luwe zijde van den boom blijven leunen, om zich voor den snijdenden wind te beschutten en nieuwe krachten te zamelen. Hij plaatste zich dus aan den zuidkant, en trok uit den zijzak van zijnen mantel, dien hij, bij het waden door de sneeuw, hoog opgeschort had, zijn' trouwen reisgezel, zijne fluit. De bekende boom, waartegen hij leunde en om welken hij als knaap menigmaal gespeeld had, scheen hem vriendelijk te gemoet gekomen te zijn, om den ronddwalende den weg te wijzen. Hij scheen hem nu een verkondiger en getuige, dat zijn huis zich nog in den vorigen toestand bevond. Wat hij vroeger voorgenomen had, besloot hij op nieuw. Hij wilde achter zijn huis, hetwelk, als het voorste aan deze zijde der stad, eenigzins afgezonderd van de overige stond, op zijne fluit maria's lievelingslied spelen, en op deze wijs als 't ware eene melodische inleiding tot zijne komst, tot de vreugde van het wederzien leveren; hetzelfde lied, hetwelk hij zoo dikwerf onder het venster zijner maria gespeeld had, toen hij om het schoone meisje vrijde.
Toen hij een paar oogenblikken gestaan had, begon hij

{==204==} {>>pagina-aanduiding<<}
van koude te rillen, en het stollende zweet verwekte hem aan het voorhoofd eene onlijdelijke gewaarwording. Hij wilde voort; maar het kostte hem moeite, zijne door het rusten stram gewordene leden op nieuw in beweging te brengen. De vermoeijenis lag met haren looden last op hem, even als had zij, terwijl hij stilstond, tijd gevonden, hem hare boeijen om alle deelen zijns ligchaams te winden. Pijnlijk sleepte hij zich voort. Op de vlakte had de sneeuw zich zoo geweldig opgehoopt, dat hij er tot over de knieën toe inzonk. Menigmaal moest hij zich met de handen eene baan breken. Lang worstelde hij op deze wijs voort, en nog wilde de zoom van het boschje, dat hem alleen van de nabijheid der stad en van het wèl treffen des wegs kon overtuigen, niet opdagen.
Met het verminderen der ligchaamskracht werd ook de ziel kleinmoedig, en de vrees voor het gevaar begon haar te overmannen. Het scheen hem onmogelijk, dat het boschje zoo ver van den gevonden boom kon liggen. Hij geloofde, dat hij het misgegaan had en nu doelloos op de vlakte ronddoolde.
Weder verliep een half uur onder deze inspanning, en nog was er geen bosch te zien. De avondschemering maakte de nedervallende sneeuw nog ondoorzienbaarder, en de laatste zweem van hoop, om eene bewoonde plaats te vinden, ruimde zijne plaats in voor waren doodsangst. Zoodra de worsteling begint, om het ons ontslippende leven aan den dood te ontwringen, verdwijnt voor ons geheel de buitenwereld, en het eigen ik maakt zich meester van al onze denkenskracht. Deze waarheid mag menigen schipbreukeling verontschuldigen, die anderen van de plank rukt, op welke hij zelf zich hoopt te redden. Ook sebald dacht thans nog alleen aan zichzelven. De bondel op zijnen rug werd hem te zwaar; hij wierp dien weg. De mantel hinderde hem hij het voortwaden door de sneeuw; hij trok dien van de schouders, en nog slechts met de fluit in de hand, om daarmede de diepte der sneeuw te peilen, spande hij zijne laatste krachten in, om, tegen den wind opworstelende, het bosch te vinden. Hij vond het niet - elk oogenblik werd het donkerder - zijn ligchaam bezweek onder de vermoeijenis - hij zonk aan een' sneuwhoop neder, en gaf zich aan zijn noodlot prijs. Zoo lag hij, met de fluit naast zich. Ach hoe vele zoete herinneringen knoopten zich niet aan

{==205==} {>>pagina-aanduiding<<}
dit geliefde instrument! Het was een geschenk van zijnen leermeester. Hoe menig avonduur had niet maria, op zijnen schouder leunende, naar de toonen van hetzelve geluisterd! Aan zijne fluit had hij zijn geluk te danken. Wanneer het ongeluk hem nederboog, had hij in haren klank steeds troost en hoop gevonden. Gaarne zou hij hare taal nog eenmaal gehoord hebben. Hij wreef zijne van koude verstijfde handen, veegde de sneeuw af, waarmede zij bedekt was, en legde haar aan de lippen. Lang aangehoudene toonen kwamen uit haar voort; zij klonken als een roep uit de verte in den wilden winterstorm. In sebald's oor klonk het als engelenstemmen, die hem van de aarde wegriepen, en, door verstijving overmand, liet hij het instrument vallen.

‘Hebt gij het gehoord, moeder? In de geheele sonate heb ik niet eene enkele fout gemaakt! Nu mag vader vrij komen!’ sprak de kleine karel, van het klavier opspringende en naar zijne moeder huppelende, die met een angstvol hart aan het venster kant zat te werken, en gedurig door de even ontdooide glazen in den storm naar buiten keek.
‘Hebt gij dan gespeeld?’ vroeg de moeder, uit hare afgetrokkenheid terugkomende.
‘Och, moeder, zeker hebt gij weder niet geluisterd. Ik zal haar nog eens spelen; maar dan moet gij luisteren, moedertje.’ Dit bedongen hebbende, speelde karel, met kinderlijke fierheid, eene gemakkelijke sonate van mozart. ‘Hoezee! weder zonder fout,’ juichte het knaapje. ‘Moederlief, hebt gij het nu gehoord?’
De moeder sloeg hare armen om den lieven jongen, trok hem tot zich, streek hem de blonde lokken van het voorhoofd, en kuste het herhaalde malen.
‘Uw vader zal er zich regt over verheugen, wanneer gij hem dat stuk voorspeelt,’ zeide zij, en beschouwde den kleine nog eenmaal, met de innige bewustheid, dat de vader over hare opleiding tevreden zou zijn.
‘Maar hij brengt mij ook iets mede; niet waar, moeder?’
‘Ja, zeker.’
‘Wat dan toch, moedertje? Staat dat dan niet in den brief? Was hij met gedrukte letters geschreven, dan zou ik zelf hem wel lezen. Eene kleine viool en eene kleine

{==206==} {>>pagina-aanduiding<<}
slede zou ik zoo gaarne hebben. Ziet ge, had ik eene slede, zoo kon ik vader vandaag naar den berg te gemoet rijden, en was hij dan moede, zoo kon hij op de sleê gaan zitten, en ik zou hem de hoogte aftrekken.’
Glimlagchende wilde de moeder haren zoon op den schoot nemen, om de bange uren der verwachting door zijn lief gepraat te korten; hoor! daar kraakt de huisdeur. ‘Vader is er!’ riep zij, opspringende, en wilde den binnenkomende te gemoet snellen. Ach! het was eene buurvrouw, de petemoei van maria. ‘Zoo is hij dan nog niet gekomen?’ vroeg zij, toen maria haar naar een' stoel bij de kagehel geleid had. ‘Ik heb te huis rust noch duur. Al is het ook nog zoo'n weêr, ik moest weder naar u toe.’
‘Zoo straks is het vier ure; binnen een half uur is het donker, en nog is hij er niet; petemoei!’ hernam maria angstig.
‘Maar heeft hij dan in zijn' brief ook wel zoo zeker den dag van heden gemeend?’ vroeg de andere.
Maria nam den brief van de tafel en las: ‘Kersavond vier ik zeker in ulieder midden.’ - Hij schrijft het allerstelligst.’
‘Dat hij zoo spreekt, heeft mij altijd geërgerd,’ zeî de buurvrouw. ‘Waar is de mensch, die zoo spreken mag? Ik ben sebald, omdat hij nog een kind was, steeds genegen geweest; maar dat stellige in hem, dat zoogenaamd zelfstandige, heb ik nooit kunnen velen. - “Morgen ga ik daar heen! Overmorgen zal ik dat doen!” zoo sprak hij gedurig, zonder immer of ooit: “Als God het wil!” of: “Als wij nog in het leven zijn!” of ook: “Als God mij gezondheid laat!” er bij te voegen. Zie, dat zijn heerlijke spreekwijzen, die zegen over ons brengen.’
‘Zeker heeft hij er zoo iets bij gedacht,’ dus verontschuldigde maria den aangeklaagde.
‘Ei wat gedacht!’ ijverde de buurvrouw. ‘Die het goede niet zegt, denkt ook zelden daaraan. (*) - Ik heb ook dezen nacht zoo akelig gedroomd.’

{==207==} {>>pagina-aanduiding<<}

Nu kwam kareltje ook toegeloopen. ‘Tante, komt van daag het Christus-kindje ook bij u?’ (*)
‘Ja zeker,’ zeî de goede oude vrouw, op eens weder vriendelijk wordende; ‘ik zal u medenemen. Het Christuskind heeft u iets medegebragt.’
‘Dan ga ik met u,’ riep karel.
‘En wilt gij dan niet bij mij blijven, om te zien, wat vader u medebrengt?’ vroeg de moeder.
‘Hoor, moederlief, dan moet gij mij terstond komen halen.’
Langen tijd duurde tusschen de twee vrouwen het gesprek nog voort, en liep nu eens over den vader, dan over den zoon. Tranen van verteedering wisselden daarbij die van angst op de wangen der moeder af. Eindelijk stak maria licht op, en de buurvrouw ging heen, met den huppelenden karel aan de hand, die juichte in de verwachting der hem aangekondigde geschenken. Nu was maria alleen. Zij wilde het weinige speelgoed, hetwelk zij voor haren lieveling zich aangeschaft had, op de tafel in orde schikken en den Christusboom versieren; maar de angst overmeesterde haar, hare tranen begonnen sterker te vloeijen. Zij viel op de knieën en bad; ook hierin stoorde haar eene onbeschrijfelijke benaauwdheid. Zij kon het in huis niet langer uithouden; zij moest haren man te gemoet. Zou zij iemand vragen haar te vergezellen? Maar neen, men zou haar hebben willen terughouden; zij besloot dus alleen te gaan. Haastig sloeg zij een' sluijer om het hoofd, zette hare kleine lamp in eene lantaren, en verliet het huis. De storm scheen min of meer bedaard. Zij kon hopen, dat haar licht, thans door geen sneeuwgedwarl gehinderd, meer in de verte zou dringen.

{==208==} {>>pagina-aanduiding<<}
Zij trachtte den weg op te sporen, langs welken hij komen moest; geen spoor van eenig pad, alles digt toegesneeuwd. Nu eerst zag zij het gevaar in, hetwelk haar echtgenoot moest loopen, wanneer hij zich op weg bevond. Aan zichzelven dacht zij niet, maar snelde slechts met verdubbelden angst voorwaarts. Doch hare vrouwenkleeding maakte het vooruitkomen bijna onmogelijk. Wat moest zij doen? Zij stond in de diepe sneeuw, de lantaren hoog ophoudende, opdat zij den misschien verdwaalde tot een leidend gesternte mogt strekken. Op eens hoort zij, digt bij haar, de bekende toonen der fluit! Met eenen kreet van schrik keerde zij zich naar den kant, van waar de klank kwam; maar zij kon niets ontdekken. Edoch de blijdschap had haar vleugels gegeven, en weldra stond zij voor haren reeds half oversneeuwden gade. Hij hield haar voor een droombeeld van zijnen doodslaap, want reeds was zijn zwanenlied ten einde. Doch spoedig keerde, in de armen zijner geliefde gade, levenswarmte bij hem terug, en de sterke ziel werd weder heer over het ligchaam. De storm was thans geheel bedaard. Zij stonden op het punt om hunnen weg naar de stad te nemen, waar thans uit schier alle vensters helder licht hun te gemoet schitterde; want de Christusboomen waren in al de woonkamers ontstoken, en slechts hun eigen huis stond donker en verlaten. Daar naderden hun mannen met fakkels en lantarens. Sebald herkende onder hen den kastelein uit de dorpsherberg, die met verscheidene zijner buren den wandelenden waaghals, nadat zij vruchteloos op zijn terugkomen gewacht hadden, nagegaan waren, om hem te zoeken. Zij hadden op hunnen togt den bundel en vervolgens ook den mantel gevonden, stelden dezelve den eigenaar weder ter hand, en keerden nu met den dank der verblijde vrouw en met de bewustheid eener goede daad naar hun dorp terug. Sebald legde, door zijne vrouw ondersteund, met de grootste inspanning het kleine eind wegs tot aan hun huis af. Hij kon niet
begrijpen, hoe hij het boschje misgegaan kon zijn, tot dat maria hem zeide, dat het reeds vóór twee jaren gerooid geworden was. Zoo als zij in huis traden, bragt de petemoei ook den kleinen karel, die, met armen en handen vol speelgoed, schuw naar den zoo lang afwezig geweest zijnde vader toetrad; doch hetgeen ook deze hem medebragt, maakte hem weldra vertrouwelijker. Buurvrouw beval en bereidde, met

{==209==} {>>pagina-aanduiding<<}
even veel oordeel als goedhartigheid, koude baden voor handen en voeten van den reiziger, om de vorst onschadelijk te maken, en zeide eindelijk bij het heengaan, met opgeheven vinger vriendelijk dreigende: ‘Mijnheer sebald, wanneer gij weder schrijft: “Ik kom zeker,” zoo zet er toch de vrome spreuk bij: “Als God het wil!” Nu, goeden nacht!’


Haydn en de storm.

Haydn verhaalde menigmaal, welk eene onbeschrijfelijke moeite het hem in zijne jeugd gekost had, in muzijk de beweging der golven te schilderen, gelijk zulks vereischt werd bij eenen storm, voorkomende in eene Opera, welke hij, nog zeer jong zijnde, voor den Tooneeldirecteur kurtz moest componeren. Kurtz had geest en smaak, en was zoo ligt niet te voldoen. En de zaak werd des te moeijelijker, daar beide, kurtz en haydn, noch de zee noch eenen storm daarop immer gezien hadden. Hoe kan men datgene schilderen, wat men niet kent? Kurtz ging in groote onrust de kamer op en neder, waar de Componist voor zijn klavier zat. ‘Denk u,’ zeide hij, ‘een' oprijzenden berg en dan een wegzinkend dal; bergen en dalen loopen ijlings elkander na, en elk oogenblik ontstaat een geweldig gebergte en een diepe afgrond.’ Deze schoone beschrijving bragt niets voldoends voor den dag, ofschoon de Directeur ook bliksems en donderslagen niet vergat, om zijne schildering volkomen te maken. ‘Schilder mij al dat ontzettende, maar vooral duidelijk de bergen en de dalen,’ herhaalde hij onophoudelijk. Haydn liet zijne vingers snel over de touches van het klavier glijden, maakte trillers, sprongen in octaven, enz. Kurtz was met niets van dat alles tevreden. Eindelijk werd de jonge Componist ongeduldig, legde beide handen aan de beide einden van het klavier, en trok dezelve naar het midden, daarbij over al de touches heenstrijkende; vervolgens streek hij weder uit het midden naar de uiteinden over de touches, en riep daarbij: ‘Haal de Duivel den storm!’ - ‘Juist! juist! nu hebt gij het getroffen,’ antwoordde kurtz, terwijl hij hem om den hals viel. Haydn voegde er bij, dat, toen hij vele jaren daarna bij ruw weder het Kanaal
over-
{==210==} {>>pagina-aanduiding<<}
stak, hij op de geheele overvaart had moeten lagchen bij de herinnering aan zijnen storm in den manken Duivel.


Dr. Bahrdt.

Doctor bahrdt (geboren 1741, gestorven 1792) trad te Halle eens in den winkel van eenen barbier, om zich te doen scheren, en wendde zich tot den man, dien hij er vond, met de vraag: ‘Zijt gij de barbier?’ Deze, die zulks werkelijk was, nam echter de vraag zeer euvel, en antwoordde: ‘Men noemt mij overal Doctor.’ - ‘Zoo?’ zeî bahrdt; ‘dan zijn wij omgekeerde Collega's: ik ben de Doctor bahrdt en gij zijt de Baard-doctor.’


Kant.

‘Goed dat gij komt,’ riep de Gravin van K... Professor kant toe, toen hij eens, in een gezelschap van heeren en dames, binnentrad; ‘kunt gij, groote menschenkenner, als gij zijt, bij het eerste binnenkomen in een vreemd huis, ontdekken, of de man dan wel de vrouw er den schepter voert?’ - ‘O ja!’ hernam kant. - ‘En waaraan wilt gij dit dan onderscheiden?’ - ‘Bemerk ik, genadige Gravin, dat er eene groote stilte in huis heerscht, dan besluit ik daaruit, dat de vrouw het gebied voert, want eerder toch hebben de vrouwen geen rust.’


Kostelijk hulpmiddel.

In zeker dorp vervoegden eenige slagters zich tot den Schout, om hunnen nood te klagen, dat men zoo weinig ossen ter markt bragt; waarop deze zorgvuldige Overheidspersoon de volgende aankondiging liet doen: ‘Ten gevolge der ons ter ooren gekomene klagten der vleeschhouwers in de Gemeente, wegens gebrek aan groot vee aan de markt, hebben Schout en Schepenen besloten, zich in eigen persoon derwaarts te begeven, ten einde dit gebrek onverwijld moge verholpen worden.’



{==211==} {>>pagina-aanduiding<<}

De kleine Duitsche despoot.

‘Onze genadigste Vorst wil slechts het beste van u allen,’ zoo sprak een Ambtman tot de bijeengeschoolde boeren. - ‘Ja wel,’ zeide een uit den hoop, ‘ja wel wil hij het beste van ons; maar dat willen wij niet geven.’


Joodsche geestigheid.

De bekende Dichter H., die gedurende zijn verblijf te M. in zeer benarde omstandigheden geraakte, zoodat zijn rok al gedurig kaler werd, wilde bij eenen Jood eenig geld leenen. De man vroeg hem naar zijn bedrijf. ‘Ik ben Dichter,’ was het eenigzins hooghartige antwoord. - ‘Hm!’ hernam de Jood, ‘ware uw rok maar digter!’





De koning en de arme vrouw.

(Eene Vertelling, uit het Hoogduitsch van j.f. castelli.)

De Koning, rijk en magtig, zat in zijn' hof alleen; 
Nu schenen hem zijn tuinen en zijn paleis te kleen: 
Toen riep hij allen zamen, vermaard, in heel zijn' Staat, 
Om huis- en tuinbouw beiden, en pleegde met hen raad. 
 
Zoo kwam een plan ter bane, dat eenen omvang had, 
Als waar' de tuin een landschap, 't paleis een kleine stad. 
Dat streelde 's Vorsten glorie; hij gaf bevel ten bouw: 
Elk staarde vol verbazing, hoe grootsch dat worden zou. 
 
Veel landen en veel weiden omvat het breede plan, 
Veel huizen, tal van hutten, die men niet missen kan; 
Maar, wie toch zou hier aarz'len? - de Vorst betaalde goed, 
En waar een Koning aanklopt, daar opent men met spoed. 
 
Eén enkel nietig stulpje, dat eener oude vrouw 
Ter schaamle woning strekte, vertraagt nog slechts den bouw; 
En wat men haar mogt bieden voor 't rookerige ding, 
Zij hield zich aan het weig'ren en elken prijs gering. 

{==212==} {>>pagina-aanduiding<<}

Dit komt den Vorst ter ooren, en zelf gaat hij haar zien: 
(Ach! deed dit menig Koning, min onregt zou geschiên.) 
‘Waarom,’ dus spreekt hij minzaam, ‘uw kluis niet afgestaan? 
Gij ziet, zij is mij noodig; die kluis moet hier vandaan. 
 
U zal een prijs geworden, ver boven haar waardij; 
Ik schenk u nog een woning, zoo fraai gij wilt, daarbij; 
Gij slijt de rest uws levens in ongekend gemak; 
Thans moet ge veel ontberen, en... gij zijt oud en zwak.’ - 
 
‘Heer! juist omdat ik oud ben en zwak, behoude ik 't mijn'; 
Ik hang zoo aan het oude; neen, waarlijk, 't kan niet zijn; 
Ik ruilde mijne woning niet voor uw vorstlijk huis; 
Ik kan van hier niet scheiden, noch van deze oude kluis. 
 
Ik werd er in geboren, en leefde er vroom en stil, 
En zal er vredig sterven, zoo God de Heer het wil; 
Ach! moest ik haar verlaten, het was met mij gedaan; 
Daarom, genadig Koning, doe mij van hier niet gaan!’ - 
 
‘Verhoede dit de Hemel!’ riep thans de brave Vorst, 
En 't werd zoo ruim en vrolijk hem om zijne ed'le borst: 
‘Elks eigendom zij heilig! 'k Verdrijf u niet, o neen! 
Een Koning mag slechts geven; maar nemen, God alleen.’ 
 
Toen moest, op 's Vorsten wenken, de bouwheer voor hem staan: 
‘Men brenge 't werk ten einde, maar roer die kluis niet aan!’ 
En alles werd herschapen en alles uitgebreid, - 
In 't midden stond het hutjen in de oude armoedigheid. 
 
En tegenover 't kluisje was 's Konings slaapsalet, 
Zoodat hij 't konde aanschouwen van uit het vorstlijk bed: 
Men zegt, dat, als de staatzorg den slaap van hem verjoeg, 
Een zoete rust hem toefde, wen hij er 't oog op sloeg. 
 
En wie de hut mogt nad'ren, en wie de daad vernam, 
Die zegende den Koning, van wien het goede kwam; 
Het kluisje werd elk heilig, en, toen die Ed'le stierf, 
‘Regtvaardige’ de bijnaam, dien hij van 't Volk verwierf. 
 
IJ. 








{==213==} {>>pagina-aanduiding<<}

Mengelwerk.

Proeve, ter oplossing van eenige bedenkingen, welke de deelneming aan de pogingen ter zedelijke verbetering van veroordeelde misdadigers uit een mingunstig oogpunt doen beschouwen, en daardoor derzelver weldadige bedoeling verhinderen.


Door W.H. Warnsinck, Bz.

De literatuur was, tot in den aanvang der zeventiende eeuw, zeer arm in geschriften, waarin over gevangenissen en gevangenen met genoegzame kennis van zaken werd gehandeld, en het bleef voor het laatste vierde gedeelte der achttiende en de veertig verloopene jaren der negentiende eeuw bewaard, over een zoo aangelegen onderwerp een nieuw licht te verspreiden. De morgenschemering, die de vroegere duisternis in dezen verving, had zich, wel is waar, het eerst in Europa doen bespeuren; maar desonaangezien bleef, in dat werelddeel, de gezigteinder met digte nevelen van vroegere onkunde, vooroordeelen en dwalingen omgeven, en de nieuwe wereld, die weleer hare beschaving en verlichting van Europa ontleende, scheen door de Voorzienigheid bestemd, om, op hare beurt, den weldadigen dag, in het noordwestelijk deel van Amerika doorgebroken, over de oostelijk gelegene streken der wereld te helpen verspreiden. De zaak der gevangenen en gevangenissen trok de aandacht van staatsmannen, wetgevers en Gouvernementen, en van lieverlede werd zij eene zaak des volks; Engeland, Duitschland, Zwitserland, Sardinië, Frankrijk, Rusland, Polen en Spanje namen in dezelve, in meerdere of mindere mate, deel, en aanmerkelijk is het getal vereenigingen, maatschappijen en

{==214==} {>>pagina-aanduiding<<}
genootschappen, die, hoe verschillend ook gewijzigd, zich de zedelijke verbetering van den misdadiger ten doel gesteld hebben.
De beginsels, waarvan men thans algemeen ter bereiking van dit doel, uitgaat, zijn voornamelijk ontleend uit de grondstellingen, die door kundige en bekwame schrijvers uit de zestiende en zeventiende eeuwen werden verkondigd, maar wier stem destijds te zwak schijnt geweest te zijn, om gehoord en gevolgd te worden; en het is daaraan vooral toe te schrijven, dat de hedendaagsche bemoeijingen, over het geheel, voor iets nieuws, en eene vrucht des tegenwoordigen tijds zijn gehouden. Dit verkeerd begrip is, voor het grootste gedeelte, aan gebrek van genoegzame kennis omtrent de geschiedenis van het gevangeniswezen, in den loop van een aantal eeuwen, toe te schrijven, en, als zoodanig, bij niet weinigen allezins verschoonbaar; dan, dit verkeerd begrip beslaat bij verre de meesten; en is het dan wel te verwonderen, dat men zich huiverig betoont, om de dusgenoemde nieuwe leer te omhelzen, en de voor nieuw gehoudene vrucht aan te nemen? De tijd, dien wij beleven, kenmerkt zich, daarenboven, door eene blijkbare zucht tot het invoeren van veranderingen en dusgenoemde hervormingen; maar deze voeren altijd noch overal het kenmerk van wezenlijke verbetering met zich, en is het dus niet vreemd, dat ook de zaak van de zedelijke verbetering der gevangenen, hier te lande en elders, tot onderzoeken, en het ontstaan van bedenkingen en bezwaren aanleiding heeft gegeven.
Gelukkig behoeft die zaak dat onderzoek en het opperen van bezwaren niet te schromen. In den aanvang van derzelver ontstaan in ons werelddeel, en vooral na het bekend worden der belangrijke werken van den edelen john howard, moge men zich hier of daar, omtrent een geheel vreemd onderwerp, wel eens aan theoretische bespiegelingen hebben overgegeven, en dit lag, bij gebrek aan genoegzame ervaring, in den aard der zaak; maar sedert de laatste twintig jaren is de toestand der dingen ganschelijk van gedaante veranderd; men heeft het veld der theoriën

{==215==} {>>pagina-aanduiding<<}
verlaten, en, door grondig onderzoeken en beproeven, is de zaak der gevangenissen en gevangenen, mitsgaders derzelver zedelijke verbetering, uit een wetenschappelijk oogpunt beoefend geworden; en het is van uit dit punt, dat zij elke tegenbedenking met gerustheid te gemoet ziet.
Onbekendheid met hetgeen hier te lande, gedurende de laatste jaren, van 1823 af, voornamelijk is verrigt geworden, of wel verkeerde begrippen, omtrent de beginselen en bedoelingen van het Nederlandsch Genootschap: Tot zedelijke verbetering der Gevangenen, geven, bij velen, alsnog, aanleiding tot het opperen van tegenbedenkingen; en daarom wenschen wij eene proeve te nemen, om dezelve uit den weg te ruimen. Wij hebben daarbij tevens de bedoeling, om, door eene bescheidene wederlegging der geopperde bezwaren, de deelneming onzer landgenooten aan de zaak des Genootschaps, zoo veel wij vermogen, te bevorderen.
Eene eerste en hoogstgewigtige bedenking is: ‘Dat de pogingen tot zedelijke verbetering der gevangenen niet aan bijzondere personen, daartoe in genootschappen of maatschappijen vereenigd, maar aan den Staat behooren te worden toevertrouwd.’
Deze bedenking - waarop wij het antwoord wenschen te leveren - zou allerbelangrijkst zijn, indien men hetgeen men verlangt, met regt, van den Staat zou mogen vorderen. Dan, dat zulks het geval niet is, kan uit het volgende worden opgemaakt.
Het wettelijk doel der straf is toch alleen, om, door de opsluiting van den misdadiger, de maatschappij in zekerheid te stellen tegen zijne booze aanslagen - en hemzelven door het gemis zijner vrijheid, af te schrikken van het plegen van herhaalde wanbedrijven. Uit een zedelijk oogpunt moge men het wenschelijk keuren, dat die straf tevens een middel tot verbetering van den gestrafte zij; maar de verpligting, om dit middel toe te passen, is aan den Staat geenszins bij de wet voorgeschreven. Deze handelt alleen ingevolge de bepalingen, in het lijfstraffelijk wetboek vervat, en in hetzelve is geen sprake van zedelijke

{==216==} {>>pagina-aanduiding<<}
verbetering. De Staat zou alzoo de toepassing van het verlangd wordend middel, bij wijze van uitzondering, als nevendoel, aan het wettelijk hoofddoel behooren te verbinden; dan, aangezien de Staat hiertoe geenszins wettelijk bevoegd is, zoo zou deze toepassing, in allen gevalle, afhankelijk zijn van den gevangene, die, alhoewel van zijne burgerlijke vrijheid beroofd, in zijne zedelijke vrijheid niet mag worden verkort, en die zich alzoo geheel vrijwillig aan deze verordening van den Staat zou moeten onderwerpen. Aan dwang kan hier toch wel niet gedacht worden. Immers al werd dezelve, bij eene wet, voor geoorloofd verklaard, welke goede vrucht ware er van eene aldus gewijzigde zedelijke opleiding te verwachten? Zedelijke verbetering, als doel beschouwd, zou dus altoos een ondergeschikt en nimmer een hoofddoel voor den Staat, in verband met de bestaande strafwet, kunnen uitmaken, en hoe weinig zou daarmede gewonnen zijn? Vooronderstellen wij toch voor een oogenblik, dat de Staat zich konde en wilde belasten met de taak, die men aan denzelven wilde opleggen; altijd zou de zedelijke verbetering als nevendoel moeten beschouwd, en dus niet in deszelfs geheelen omvang en met den ijver en de zorg, die het hoofddoel vordert en vorderen moet, behartigd kunnen worden; en wat kan men van halve, en juist hierom gebrekkige, maatregelen verwachten?
Wij bevinden ons op een ander standpunt, wanneer de zorg voor de zedelijke opleiding der gevangenen aan bijzondere personen is opgedragen, die de verbetering van den misdadiger zich als hoofddoel hebben voorgesteld. Het denkbeeld toch, alsof de toelating van zoodanige personen in de gevangenissen eene soort van regering in eene regering zou kunnen daarstellen, vervalt geheel, wanneer men de beginselen en bedoelingen overweegt, waardoor zij, die zich met de zorg voor de zedelijke belangen der veroordeelden belasten, geleid en bestuurd worden.
Hebben wij, hierboven, zoo wij vertrouwen, overtuigend doen zien, dat de Staat de taak der zedelijke verbetering van gevangenen, krachtens de bestaande wetgeving,

{==217==} {>>pagina-aanduiding<<}
niet tot hoofddoel kan stellen; evenmin bezit eenig persoon of vereeniging van personen de minste bevoegdheid, om eenige inbreuk te maken op het geëerbiedigd regt van den Staat, waardoor dezelve het wettelijk hoofddoel der straf, in deszelfs geheelen omvang, toepast. De bepalingen der strafwet en het inwendig beheer der gevangenissen zijn op den misdadigen burger en zijne stoffelijke en ligchamelijke belangen eeniglijk van toepassing; terwijl de beginselen, waarvan het Genootschap uitgaat, den gevallen medemensch en zijne geestelijke en zedelijke aangelegenheden, bij uitsluiting, betreffen; en het is deze scherpe lijn van afscheiding, langs welke geenerlei botsingen van tegenstrijdige belangen te vreezen zijn. Op deze wijze wordt het hoofddoel, dat de Staat zich voorstelt, door het opnemen van een ondergeschikt doel, niet in deszelfs vrije werking belemmerd of verhinderd, en het Genootschap kan zich op deszelfs zedelijk grondgebied bewegen, zonder de minste schade te veroorzaken aan het hoofddoel, dat de Staat zichzelven, regtens, heeft voorgesteld. En is dit zoo, dan zal men wel willen toestemmen, dat de zedelijke verbetering van misdadigers, hoe moeijelijk deze taak ook te achten zij, in handen van een Genootschap, die zich dezelve tot hoofddoel stelt, gelukkiger uitkomsten belooft, dan wanneer dezelve door den Staat, als zoodanig, bij wijze van nevendoel, werd ondernomen.
Heeft de Staat, door het invoeren van arbeid en het bezorgen van school- en godsdienstig onderwijs, in de groote gevangenissen hier te lande, getoond, de zedelijke belangen der gevangenen geenszins uit het oog te verliezen, zoo kan het aan denzelven niet anders dan welgevallig zijn, wanneer de nadere en bijzondere toepassing van deze weldadige verordeningen van elders wordt ondersteund en bevorderd. Bij de daarstelling der gevangenis voor jeugdige veroordeelden, niet vervat in het oorspronkelijk Koninklijk besluit, nam het Genootschap de kosten, op de zoo aanstonds genoemde onderwerpen, voor werkbazen, school- en godsdienstonderwijzers, geheel voor zijne rekening, en hielp het een en ander, in sommige

{==218==} {>>pagina-aanduiding<<}
kleinere gevangenissen, ondersteunen, en het blijft daarmede naar vermogen voortgaan. Op den zondag, wanneer arbeid en schoolonderwijs in de groote gevangenissen stilstaan, bezoeken de Bestuurders der Afdeelingen des Genootschaps de gevangenen, spreken met hen, lezen hun een eigen opstel of eenig ander nuttig geschrift voor, ter leering, stichting, vermaning en zedelijke opbouwing - en zij doen zulks uit vrije beweging des gemoeds, en met de bedoeling, om aan hunne gevallene natuurgenooten nuttig te wezen. Iets van dien aard kan men van geene ambtenaren der gevangenissen verwachten, in de vooronderstelling, dat de Staat zich met de taak der zedelijke opleiding en verbetering belasten kon.
Bedenkt men nu hierbij, dat, in de kleinere gevangenissen, van wege den Staat, geen arbeid verschaft, en geen school of godsdienstig onderwijs gegeven wordt, dan zal men de geheel zedelijke bemoeijingen des Genootschaps, in deze verblijven des jammers, wel als niet overtollig of nutteloos beschouwen, en het aan eene vaderlandsche instelling dank weten, dat zij, naar vermogen, in eene wezenlijke behoefte voorziet.
Men zie niet voorbij, dat het geheel vrijwillige van deze bemoeijingen het ware levensbeginsel van dezelve uitmaakt! Zedelijke verbetering is alleen door zedelijke middelen te verkrijgen; terwijl derzelver toepassing buiten het bereik ligt van voorschriften, die niet in de harten der menschen geschreven zijn. De Staat kan alleen als wetgevend gebieder optreden, en dan wordt alles tot de doode letter van regel en voorschrift teruggebragt; terwijl, waar deze bestaan, het vrijwillige van elke bemoeijing noodwendig moet ophouden. Maar dat dan ook de taak der zedelijke verbetering derzelver levensbeginsel derven moet, zal wel geen nader betoog behoeven.
Wij hebben ons bij deze bedenking eenige meerdere uitvoerigheid veroorloofd, omdat zij, bij gebrek aan nadenken en behoorlijk onderzoek, eigenaardig geschikt is, om de bemoeijingen en werkzaamheden des Genootschaps, in de gevangenissen, als overbodig te doen beschouwen.

{==219==} {>>pagina-aanduiding<<}
Wij vermeenen het tegendeel daarvan te hebben aangetoond, en voegen er alleen nog bij, dat het hooge staatsbestuur, wel verre van de verrigtingen des Genootschaps als overbodig te beschouwen, het aan geene gelegenheden heeft laten ontbreken, om deszelfs hoogstvereerende belangstelling te doen blijken, in den bloei van deze vaderlandsche instelling.
De tweede bedenking is deze: ‘De gevangenen hebben het in de gevangenis meestal beter, dan in hun eigen, vaak armhartig verblijf; en het is geheel ondoeltreffend, hun lot te willen verbeteren.’
Ons antwoord op deze bedenking kan zeer kort zijn, door de opmerking, dat zij op eene verkeerde grondstelling berust. Het Genootschap oefent, als zoodanig, niet den minsten invloed uit op het lot der gevangenen, als wettiglijk veroordeelde misdadigers; maar poogt alleen derzelver zedelijke verbetering, door het aanwenden van zedelijke middelen, onder Gods zegen, te bereiken. Het Genootschap bemoeit zich niet met het voltrekken der straffen, en even weinig met de handhaving van orde en tucht in de gevangenissen. Dit alles ligt op het grondgebied van den Staat, en geenszins binnen de grenzen van den zedelijken werkkring, dien het Genootschap zichzelven heeft afgebakend; en hiermede vervalt de geopperde bedenking van zelve.
‘Maar - en zoo zegt men in de derde plaats - echte verbetering kan alleen in den vrijen toestand plaats grijpen; en zoo lang de misdadiger zijne vrijheid derft, kan men niet opmaken, of hij werkelijk verbeterd zij.’
Wij nemen aan, dat de verbetering van zeden en wandel, in een Tuchthuis, waarin de misdadiger, door de bestaande verordeningen, tot arbeidzaamheid, orde, matigheid, gehoorzaamheid, verdraagzaamheid enz. verpligt wordt, weinig goede waarborgen met zich voert; dáár, waar elke opwelling van drift en verboden lust door een waakzaam oog wordt onderdrukt, en de moedwil buiten de gelegenheid is, zich, ongestraft, aan het bevredigen van ongeregelde hartstogten over te geven, heeft eene uit-
{==220==} {>>pagina-aanduiding<<}
wendige vertooning van deugd zeer weinig waarde; maar verbetert men dien twijfelachtigen toestand, door niets te doen? Wij gelooven neen. Immers verhindert de gevangen staat niemand, om tot de kennis van zichzelven en de erkentenis van gepleegde misdrijven te komen; integendeel spoort hem zijn toestand aan tot nadenken over zijn voormalig gedrag en tegenwoordig lot; en kan die beschouwing, bij eene verstandige en menschkundige leiding en ernstige toespraak, hem niet opwekken, om, uit vrije beweging, het besluit te vormen, om tot den goeden weg terug te keeren? De omstandigheden, waaronder de verloren zoon, in de bekende gelijkenis van onzen Heer, zich bevond, waren hoogst treurig; en juist bragten zij hem tot inkeer en het besluit: ‘ik zal opstaan en tot mijnen vader gaan!’ Ook de misdadiger heeft dergelijke oogenblikken, waarin het oog van een geoefend menschenkenner, voor 't minst, de waarschijnlijkheid van eenen beteren zin meent te bespeuren; en zal men het dan, door gebrek aan belangstelling in den gevallen natuurgenoot, wagen, dat de kiem van dat goede zaad, bij gebrek aan zorg en verpleging, verstikt en sterft? Of het tot betere gezindheden schijnbaar gestemde gemoed de vereischte vastheid en kracht zal bezitten, om later, bij herkregene vrijheid, en bij het ontstaan van nieuwe gelegenheid tot zonde, de overhelling tot het booze wederstand te bieden, is niet met zekerheid vooraf te bepalen, maar moet
nader blijken. Maar zal men, om den wille dier onzekerheid, nalaten den gevangene toe te roepen: ‘Dit is de weg; wandel in denzelven?’ Daarenboven trekt zich het Genootschap zoodanige gevangenen, die, gedurende den tijd hunner hechtenis, blijken hebben gegeven van eenen verbeterden zin, bij derzelver ontslag, aan; en het is aan de Besturen der Afdeelingen en de Correspondenten bij het Genootschap, dat de taak is opgedragen, om hen, door opwekkingen, raadgevingen, vermaningen of bemoediging, tot het volharden op den goeden weg aan te sporen.
‘Ja - dus hooren wij, in de vierde plaats, eene andere bedenking - hier eerst behoorde de werkzaamheid

{==221==} {>>pagina-aanduiding<<}
des Genootschaps aan te vangen, en geenszins in de gevangenis.’
En van waar bekwamen dan de Bestuurders des Genootschaps de zoo noodige kennis omtrent het karakter en doorgaand gemoedsbestaan der gevangenen? Het zij zoo, dat het, bij Bestuurders der gevangenissen, geenszins ontbreekt aan aanteekeningen, die het doorgaand gedrag der veroordeelden inhouden; en dat eene mededeeling daarvan tot eenige kennis zou kunnen leiden; maar deze aanteekeningen loopen meerendeels geheel over de uiterlijke gedragingen der gevangenen; en dat kan, in groote gevangenissen althans, wel niet anders, bij de veelvuldige en gewigtige bezigheden eener uitgebreide administratie. Die aanteekeningen betreffen dan ook voornamelijk die bijzonderheden, welke met de dienst van het gesticht in verband staan, en zijn, als zoodanig, zeer belangrijk te achten. De inrigting der gevangenissen is echter, als van wege den Staat uitgaande, en op administrative beginselen van orde en regelmaat gegrond, niet zoodanig gewijzigd, dat de aanteekeningen, die zij in hare contrôle opneemt, voor een geheel zedelijk ligchaam genoegzaam voldoende zouden mogen geacht worden, om uit dezelve zedelijke gevolgtrekkingen, in verband met mensch- en zielkunde, af te leiden; en mogen zij al, in enkele gevallen, en omtrent sommige individu's, als wegwijzers kunnen verstrekken, op zekere hoogte gekomen, laten zij ons in het onzekere, omtrent hetgeen wij aangaande dezen of dien gevangene te denken en te oordeelen, te verwachten of te vreezen hebben.
Dit zij geenszins gezegd, om de groote nuttigheid en de betrekkelijk hooge waarde van de bedoelde aanteekeningen, voor eene rigtige en welgeordende gevangenisadministratie, te verkleinen; maar om te doen zien, dat datgeen, hetwelk voor een administratief beheer belangrijk, ja zelfs onmisbaar te achten zij, zulks niet, of althans niet in die mate is voor eene geheel zedelijke instelling.
De ervaring leerde, daarenboven, gedurende een tijdsverloop van meer dan zestien jaren, dat eene persoonlijke

{==222==} {>>pagina-aanduiding<<}
kennismaking met veroordeelden niet, in alle gevallen, toereikende is, om, aangaande derzelver geaardheid, karakter en gemoedsgesteldheid tot uitkomsten te geraken, die eenige zekere gevolgtrekkingen kunnen opleveren; en, is het verloop van een aantal jaren hiertoe ontoereikende bevonden, op welken redelijken grond kan men dan wel de vooronderstelling bouwen, dat eenige tabellarische opgaven tot die kennis den weg zullen banen? De huichelaar zal wel altoos zedelijk, de sluwe bedrieger gehoorzaam, en de listige booswicht als vlijtig werkman op deze aanteekeningen staan aangeschreven; terwijl de ongelukkige die geen boos hart in den boezem omdraagt, maar die zijne driften niet weet te bedwingen, op de lijst der strafgevangenen, met eene zwarte kool zal staan aangeteekend. En waar zal men dan den zedelijken maatstaf vinden, waarmede men de zedelijke waarde meten zal?
De bedoelde aanteekeningen kunnen, bij het gedurig en persoonlijk gadeslaan van den veroordeelde, eene zeer nuttige en hoogstbelangrijke zijde hebben, en aanleiding schenken, om zijn karakter en gemoedsbestaan van meer nabij in overweging te nemen, en in zoo verre achten wij dezelve bijzonder hoog; maar wanneer de persoonlijke kennisneming daarmede niet gepaard gaat, zij het ons vergund, om, uit een zedelijk oogpunt, en verder kan het terrein des Genootschaps zich niet uitstrekken, aan het voldoende van deze aanteekeningen te twijfelen, en, dien ten gevolge, te blijven beweren, dat eene voorafgaande persoonlijke kennismaking met gevangenen, in de gevolgen, niet dan voordeelig zijn kan.
En waarom zal men den zedelijken invloed des Genootschaps uit de gevangenissen weren? Hetzelve bezit noch bevoegdheid noch gezag, om eenige der bestaande staatsverordeningen krachteloos te maken, en derzelver werkzaamheden leiden eeniglijk tot zedelijke en godsdienstige opwekkingen tot gehoorzaamheid, pligtbetooning, en het opvolgen der voorschriften van orde, welvoegelijkheid en onderwerping. Eene zoodanige leer mag toch wel overal, en inzonderheid in Tuchthuizen, gepredikt worden. Waar-
{==223==} {>>pagina-aanduiding<<}
om men den invloed des Genootschaps buiten den kring der gevangenissen zou willen verwijderen, kunnen wij bij geene mogelijkheid gissen. De zorg voor ontslagenen wordt hoogst onzeker, indien niet geheel ondoeltreffend, wanneer men, te eeniger tijd, slagen mogt in de bedoeling, om den invloed des Genootschaps in de gevangenissen buiten werking te stellen; want daardoor zou men tevens den zedelijken grondslag vernietigen, waarop de zorg voor ontslagenen eeniglijk rusten kan en moet: de, zoo veel mogelijk, naauwkeurige kennis van derzelver doorgaande geaardheid en karakter; eene kennisneming, die, daarenboven, aan den geregelden gang der gevangenisinrigting in geen geval nadeelig wezen kan, en daarom dan ook nergens eenig wezenlijk en op goeden grond steunend bezwaar heeft opgeleverd.
De vijfde bedenking, die wij wenschten te wederleggen, luidt aldus: ‘De misdadigers behooren tot het uitschot der zamenleving; derzelver verbetering behoort onder de droombeelden gerangschikt te worden; en alle bemoeijingen, om hen voortaan van het kwade af te houden, zijn vergeefs en ganschelijk verloren.’
Indien men deze bedenking, als eene ontwijfelbare leer der waarheid, in alle gevangenissen wilde verkondigen, dan ware welligt, door dit dwaalbegrip, het middel gevonden, om alle pogingen tot zedelijke teregtbrenging van diepgevallenen geheel te doen mislukken. Was toch de misdadiger overtuigd, dat de hardvochtigheid zijner medemenschen zoo verre gaan kon, dat zij alle geloof weigerden aan de gedachte van de mogelijkheid, dat hij op den goeden weg zou kunnen wederkeeren, - voelde hij zich verstoken van het vertrouwen zijner natuurgenooten, en, als een schadelijk lid, gesloten buiten den kring van hun maatschappelijk verbond, - dan gewis was de eerste schrede gedaan, die hem, in zulk eene rampzalige gesteldheid, zoude nopen, zich als een' bestendigen vijand te verklaren van de maatschappij, die hem, als een verworpeling, openlijk had gebrandmerkt! Neen, zulk eene leer draagt het merk der overdrijving met zich. Immers kan

{==224==} {>>pagina-aanduiding<<}
eene zachte en menschlievende behandeling de kiem van het goede, zelfs in den meest verwaarloosden misdadiger, weder doen gedijen, en aanhoudende zorg kan haar doen bloeijen; liefdeloosheid en ongeloof aan menschelijke deugd verstikken haar te eenemaal. Daarenboven is het met de billijkheid strijdig, elken misdadiger als een' zedelijken verworpeling te beschouwen; want, terwijl het geregt de daad van den overtreder als strafbaar voor de wet verklaart, zoo is daardoor de onzedelijkheid van den veroordeelde, in elk ander geval, nog geenszins gebleken; en terwijl de Staat tegen iemand, die strijdig met de bestaande wetgeving handelde, een vonnis van gevangenzetting velt, veroordeelt dat vonnis hem niet als een verworpeling, die tegen alle artikelen van het lijfstraffelijk wetboek heeft gezondigd, en, uit dien hoofde, alle vertrouwen onwaardig is. Hij, die een dubbel huwelijk aangaat, kan hoogst eerlijk zijn, en hij, die zich aan het goed van den evenmensch vergrijpt, de regten des huwelijks met naauwgezetheid eerbiedigen; en toch zijn beide strafbaar bij de wet. Zelfs de geheel onbesproken mensch, maar die door zijne zinnelijkheid, in een oogenblik van onbedachtzaamheid, vervoerd wordt, kan eene daad bedrijven, die hem, voor zijn gansche leven of een groot gedeelte van hetzelve, de kerkerstraf op den hals haalt; terwijl een ander, die in zoodanige verzoeking niet geleid werd, in vrijheid omwandelt, en, door onzedelijke gedragingen, die de wet niet straft, voor velen gevaarlijk kan worden. Het ongeloof aan de verbetering van eenen misdadiger is de schrikkelijkste en onregtvaardigste straf, die men hem kan opleggen; hetzelve maakt den diepgevallene tot een' gevaarlijken booswicht, en hij wordt een euveldader uit nood en uit wraakzucht tegen den Staat, uit menschenhaat en vertwijfeling! Dat er voorbeelden bestaan van enkele onverbeterlijke misdadigers, leert de ondervinding; maar derzelver aantal is gering, in vergelijking van het groot aantal veroordeelden;
en zal men, om den wille van die weinigen, ook aan de verbetering van het meerderdeel wanhopen? Dat ware wel onbillijk, onregtvaardig en onredelijk!

{==225==} {>>pagina-aanduiding<<}
Terwijl dan nog altijd de vraag overblijft: ‘wat er van die weinige dusgenoemde onverbeterlijken, onder eene verstandige en menschlievende leiding, had kunnen worden?’
Eene zesde en laatste bedenking betreft de zorg voor ontslagene gevangenen. ‘Door dezen te ondersteunen - zegt men - moedigt men het plegen van misdaden aan.’
Maar ook deze bedenking berust, gelijk de meesten, die wij wederlegd hebben, op misverstand en onkunde omtrent de beginsels, waarnaar het Genootschap deszelfs handelingen regelt. Hetzelve zorgt voor den ontslagene, die in den kerker blijken gaf van een' verbeterden zin, en van de zucht, om voortaan zich eerlijk, trouw en onbesproken te gedragen. Zij, van wie men dit niet of waarvan men het tegendeel weet, hebben geene aanspraak op eenige ondersteuning. Daarenboven worden de beteren geenszins voortgeholpen omdat zij gevangenen en misdadigers waren, maar omdat de terugkeer uit den kerker in het maatschappelijk leven, en het vinden van eene dienst, van eene kostwinning of middel van bestaan, door de begrippen, die er ten aanzien van voormalige gevangenen bestaan, aan zoo vele bezwaren onderworpen is. Wij vragen ulieden, die ons met de straksgenoemde bedenking te gemoet kwaamt: ‘Zoudt gij, gij, gij eenen ontslagene in uwe dienst opnemen?’ Maar gij schudt het hoofd, en wijst de aangeboden hand af. Wat zal nu de ongelukkige, indien hij overal wordt afgewezen, omdat hij eenmaal gegevangen was? Opent die afwijzing, in zijnen staat van behoefte, hem niet de deur, om, uit nood en broodsgebrek, anderwerf misdadig te worden? Ware de ervaring hier niet zoo treurig, dan konden de meeste voormalige gevangenen, zonder medehulp van anderen, hunne vorige betrekkingen weder opvatten, en de zorg des Genootschaps ware overbodig. Maar in de gegevene omstandigheden vorderen menschenliefde en veiligheid van personen en bezittingen, dat het Genootschap tusschenbeiden kome met raadgeving, voorspraak, aanbeveling en voorziening in de meestdringende behoeften, zonder evenwel daarom, wat de geldelijke middelen betreft, met de bestaande Armen-
{==226==} {>>pagina-aanduiding<<}
inrigtingen in gelijke betrekking te komen, vermits elke gift niet als aalmoes, maar bij forme van voorschot wordt uitgereikt.
Het is er verre af, dat het Genootschap deszelfs geldmiddelen zou doen dienen, om voormalige misdadigers het brood der luiheid te doen eten, en dat hetzelve daardoor het plegen van misdaden zoude aanmoedigen; maar eene bedroevender les levert de ervaring in zoo menige herhaling van misdrijf, uit nood en behoefte gepleegd, door die ongelukkigen, die, in de afwijzing en terugzetting, bij elke poging, om een middel van bestaan te vinden, een harder lot moesten verduren, dan hun door de hand der geregtigheid, als veroordeelden, in den kerker bereid was.
Zoo hebben wij dan eene proeve genomen ter oplossing van eenige bedenkingen, welke de deelneming aan de pogingen ter zedelijke verbetering van veroordeelde misdadigers uit een mingunstig oogpunt doen beschouwen, en daardoor derzelver weldadige bedoeling verhinderen. Liefde tot de waarheid geleidde ons hierbij aan de hand van eene rondborstige bescheidenheid, en wij volgden daarbij niet slechts onze innerlijke overtuiging, maar ook die van zoo vele vrienden der menschheid, die, zoo wel hier te lande als in andere Rijken en Staten, hunne gevoelens, denkbeelden en ondervinding met de onze vereenigden. Vroeger kende men over dit belangrijk onderwerp slechts stukswijze bijdragen in theoretische geschriften - thans wordt de zaak van gevangenen en gevangenissen meer in derzelver ganschen omvang en onderling verband, wetenschappelijk en praktisch, beoefend, en de daarover, vooral in de laatste jaren, in het licht verschenen werken en geschriften zijn toereikende, om eene niet onaanzienlijke bibliotheek te vormen. Hierdoor is, vooral in Duitschland, Zwitserland en Frankrijk, in den laatsten tijd, veler aandacht bij dit onderwerp bepaald, en zijn een aantal vereenigingen gevormd ter bevordering van het goede. In vele Staten is men op de verbetering der gevangenissen bedacht, of, worden er nieuwe gebouwd, zij zijn door-
{==227==} {>>pagina-aanduiding<<}
gaans naar het stelsel van Pennsylvanië ingerigt; en nevens het staatsbestuur scharen zich welgezinde burgers, uit alle rangen en standen, om de zedelijke verbetering van gevangenen en de belangen van ontslagenen te bevorderen. Waar het staatsbestuur, in het opleggen der gevangenisstraf, geen ander doel kent, dan afschrik te wekken voor het bedrijven van misdaden, en daardoor tevens de maatschappij tegen noodlottige aanslagen in zekerheid te stellen, is het bewind er tevens op
bedacht, de gevangenissen en de gevangenistucht zoodanig in te rigten, dat de eerstgenoemden voortaan niet langer, door het onderling en vrij verkeer der misdadigers, kweekscholen zullen blijven voor het wanbedrijf. En terwijl dus de Staat den verderen voortgang van het kwade, door afscheiding en afzondering, poogt te bereiken, en alzoo derzelver eenig hoofddoel meer nadert, dan zulks vroeger mogelijk was, stellen afzonderlijke personen, hiertoe onderling vereenigd, het zich ter taak, om het zedelijk hoofddoel, dat zij zich hebben voorgesteld, de zedelijke opleiding en verbetering van den veroordeelde, te bevorderen. Op deze wijze volgt de Staat het voorschrift der geregtigheid - de Maatschappij dat der menschenliefde; beide bewandelen hierbij een' verschillenden weg; maar deze uiteenloopende wegen vereenigen zich in het einde op de bevordering van het welzijn van allen, misdadigen en niet misdadigen. Belang en pligt, om niet van menschenliefde te gewagen, nopen alzoo een ieder, om het zijne toe te brengen ter bereiking van bedoelingen en oogmerken, die, in derzelver aard, strekking en gevolgen, edel en weldadig zijn. En ziedaar de beste aanbeveling!





De noordoostelijke kust van Siberië.

(Vervolg en slot van bl. 121.)

Wij willen thans den Heer von wrangel op zijne togten nog kortelijk vergezellen.
Toen hij te Nishnei-Kolymsk kwam, bespeurde hij, dat

{==228==} {>>pagina-aanduiding<<}
men de noodige toebereidselen voor zulk eene reis niet gemaakt had, en, daar al zijne pogingen, om het benoodigde aantal sleden en het onmisbare voeder voor de honden bijeen te brengen, mislukten, was hij genoodzaakt, om dat jaar zijne reis naar het noorden over de bevrozen oppervlakte der IJszee uit te stellen. Evenwel, om zijnen tijd niet geheel te verliezen, besloot hij, een uitstapje van eene maand langs de kust te doen, die ook nog slechts voor een klein gedeelte bekend was, en zijne onderzoekingen uit te strekken tot aan kaap Shelagskoï. Negen sleden werden gereed gemaakt, drie voor de reizigers en zes voor den voorraad van visch, die voor menschen en honden benoodigd was. Men was in de maand Februarij, en gedurende den geheelen togt moest men niet hopen, dat men eene enkele maal eene hut zou ontmoeten. De beschutting van eenen ijsberg, die hen voor den noordenwind beveiligde, was alles, wat zij bij hunne nachtverblijven konden wachten. Zij moesten er zelfs niet op rekenen, dat zij altijd vuur zouden kunnen hebben; want daartoe zouden zij zeker hebben moeten zijn, dat zij ten allen tijde langs het strand een' genoegzamen voorraad van aangespoeld hout zouden vinden.
Als noodzakelijkste voorwerpen voorzagen de reizigers zich van het volgende: een kegelvormige tent van rendiervellen, twee bijlen, eene zaklantaarn, eenige waskaarsen, eene ijzeren plaat, om daarop vuur te ontsteken, een ijzeren drievoet, een ketel, een pot, eenige hemden, voor ieder der reizigers een beerenvel als matras, en eene dubbele rendierhuid als deken voor twee personen. Zij hadden twee zeehorlogies, een secondewijzer, een sextant, een thermometer met wijngeest, drie kompassen, twee verrekijkers, eene maat van lint en eenige andere kleinigheden. Voor vijf menschen bestond de voorraad voor èene maand in 2½ puds haverbeschuit, 1½ puds vleesch, tien pond bouillonkoekjes, twee pond thee, vier pond kandijsuiker, drie pond zout, 39 porties geestrijke dranken, twaalf pond tabak, en 200 stuks gerookt youkhala. De lading van iedere slede woog omstreeks 25 puds, en was zoo stevig bevestigd met riemen, dat de slede meermalen kon worden omgeworpen, zonder dat de voorwerpen iets hadden te lijden. Boven op dit smalle voertuig zat de voerman, met de voeten rustende op den dissel der slede, en gereed, om bij het eerste sein er af te springen. Vlak achter den voerman zaten de Heeren von

{==229==} {>>pagina-aanduiding<<}
wrangel en kosmin op dezelfde wijze, en evenzeer gereed, om op den grond te springen, zoodra de slede het evenwigt verloor. Ondanks de vracht, waarmede de sleden waren geladen, gleden zij zoo gemakkelijk over de bevrozen sneeuw, dat men ze met ééne hand had kunnen voortschuiven. Als de weg goed was, legden de honden gemakkelijk tien of twaalf wersten in het uur af.
De grootste moeijelijkheid bij dergelijke togten bestaat in het medevoeren van genoegzamen voorraad voeder voor de honden. Von wrangel vond middel, om hierin eenigermate te voorzien, door op bepaalde afstanden een gedeelte van den voorraad onder de sneeuw te begraven, om het bij zijne terugkomst weder te vinden, hetgeen hem gelegenheid gaf, om de ledige sleden terug te zenden, en dus het getal monden, dat gevoerd moest worden, te verminderen. Maar op zijne eerste reis werden zijne magazijnen door de beeren geplunderd, zoodat bij den terugtogt de reizigers en hunne honden op zeer klein rantsoen werden gesteld. Later leerde de ondervinding hun het middel, om den voorraad voor het wild gedierte te beveiligen, en zoo konden zij bij hunne volgende togten al de voordeelen van deze voorzorgen genieten.
De felle koude noodzaakte hen, te gaan slapen, zonder iets van het bont af te leggen, dat zij des daags droegen, en desniettegenstaande waren zij, zelfs dan, als zij hout genoeg hadden, om vuur te ontsteken, gedwongen, twee- of driemalen in den nacht op te staan, om zich voor de tent met loopen en springen te verwarmen. Von wrangel droeg vooral zorg, des avonds van kousen te verwisselen, en zijn reisgezel, de Heer kosmin, had bijna het gebruik van zijne beenen verloren, omdat hij deze voorzorg had verzuimd. Twee dagen na hun vertrek beklaagde hij zich, dat zijne voeten bevrozen waren. Men raadde hem zijne kousen uit te trekken, hetgeen hij twee nachten niet had gedaan; maar toen men zijne laarzen had uitgetrokken, bespeurde men, dat zijne kousen vast aan zijne voeten waren bevrozen. Men trok ze met groote voorzigtigheid uit, en gelukkig waren de beenen en voeten zelve nog niet bevrozen. Om ze weder in behoorlijken staat te brengen, was het voldoende, ze een tijdlang met brandewijn te wrijven. De menigte bont, waarmede de reizigers zich moesten omkleeden, belette de uitwaseming, om uit te dampen. Vandaar ontstond gedurende

{==230==} {>>pagina-aanduiding<<}
den dag eene zekere vochtigheid aan de voeten, die des nachts bevroor, wanneer men niet zorgde, van kousen te verwisselen, voordat men zich ter ruste begaf.
De zeehorlogies waren van geen nut. Ondanks alle voorzorgen van den Heer von wrangel, kon de olie aan de koude geen weêrstand bieden, toen de thermometer tot 40o koude van reaumur was gedaald.
De twee volgende winters werden door von wrangel in vruchtelooze pogingen gesleten, om zich noordwaarts te begeven, ten einde het vasteland aan de pool op te zoeken, welks bestaan zoo lang een raadsel is geweest, dat ook door deze expeditie niet geheel is opgelost. Op weinig afstand van de kust werd het ijs, ook bij de felste koude, zoo dun, dat het de zwaarte der sleden niet kon dragen. Voorbij deze dunne ijskorst was de zee altijd open, zoover het oog reikte; maar verre was dit niet, want digte nevels rijzen onophoudelijk uit de Polinya op, gelijk de Siberiërs dit opene gedeelte van den Oceaan noemen. In de strengste winters strekt zich het ijs nooit verder dan 25 wersten ten noorden van het eiland Nieuw-Siberië uit; en het blijkt uit de ondervinding, dat het onderzoek der poolzeeën, hetzij in sleden, hetzij in schepen, geene gewigtige uitkomsten in het vervolg kan opleveren.
Wij hebben zoo even den moeijelijken togt van von wrangel geschetst langs de kusten; de reis naar het noorden over het ijs was eene veel moeijelijker onderneming. Men moest al aanstonds alle hoop opgeven van aangespoeld hout te zullen vinden, en, daar het onmogelijk was, eenen voorraad van brandstoffen in sleden mede te voeren, moest men er niet aan denken, om zich te warmen, voordat men terugkwam. Het weinige hout, dat men kon medenemen, diende alleen, om water voor thee en soep te koken. Zoodra de maaltijd gereed was, doofde men iedere vonk uit, en de kleinste stukjes hout werden zorgvuldig weder op de sleden gepakt. Een der Kozakken was bijzonder met de zorg hiervoor belast; hij moest alle spaanders oprapen, als men een blok hout klein kapte, en toezien, dat er niet meer, dan volstrekt noodig was, werd verbrand.
De schaarschheid van brandstof was niet het eenige bezwaar, waartegen de reizigers hadden te worstelen. De stralen der zon, weêrkaatsende van de schitterende sneeuwvlakte, veroorzaakten bij allen eene hevige oogontsteking.

{==231==} {>>pagina-aanduiding<<}
Von wrangel en zijne vrienden vonden baat in het wasschen met brandewijn en het dragen van zwart krippen sluijers. De voerlieden der sleden bezigden een geweldiger middel; zij wierpen snuif in hunne oogen; dit veroorzaakte hun des nachts groote pijn, maar reeds den volgenden morgen waren zij bijna geheel genezen. Om zoo veel mogelijk deze kwelling te ontgaan, besloot von wrangel meestal des nachts te reizen en op het midden van den dag uit te rusten.
Het Paaschfeest wordt door de geheele Christenheid plegtig gevierd, maar nergens met meer pracht, dan in Rusland. De reizigers wilden dezen dag dan ook niet ongemerkt laten voorbijgaan. Een ijsblok werd in den vorm van een altaar afgehouwen, waarboven men de afbeelding van st. nicolaas den Thaumaturg plaatste, en voor dezelve een paal, waarop de eenige waskaars stak, die men nog bezat. De Heer bereshnoï verrigtte de dienst, terwijl de kozakken en voerlieden der sleden in koor antwoord gaven. De godsdienstige handeling der kleine vergadering was stichtelijk en welgemeend. Een sober feestmaal volgde daarop; het bestond voornamelijk uit rendiertongen, die men voor deze gelegenheid bespaard had, en uit een dubbel rantsoen brandewijn. Maar hetgeen meer dan al het overige medewerkte, om de algemeene vreugde op te wekken, was de weelde, die men zich veroorloofde, door den ganschen dag het vuur te laten branden. Dat vuur was wel niet zeer groot; maar, hoe klein het was, men zat er met groot genoegen bij, en bragt den tijd door met de herinnering aan de moeiten en gevaren, die men ontkomen was, en met droomen van eene gelukkige wederkomst. Misschien was er nooit onder gelijke omstandigheden een vrolijker feest gevierd.
De vierde winter werd door den Heer von wrangel aan zijne grootste en laatste reis over het ijs besteed; hij strekte die uit tot aan het eiland Kolioutskin, en het was bij deze gelegenheid, dat hij in vriendschappelijke betrekkingen kwam met de Tchouktchis, waarvan een hem voor een groot gedeelte op zijnen togt vergezelde in eene slede, met rendieren bespannen. Dit volk volhardt in deszelfs verzekering, dat er ten noorden van hun land nog eene groote uitgestrektheid lands wordt gevonden; en een oud opperhoofd verklaarde zelfs, dat hij, op een' helderen zomerdag, meermalen bergen, met sneeuw bedekt, had gezien op een' groo-
{==232==} {>>pagina-aanduiding<<}
ten afstand van het land. Hij plaatste zich daartoe op zekere rotsen een weinig ten westen van de kaap, door Kapitein cook onder den naam van de Noordkaap aangeduid. ‘Maar in den winter,’ voegde hij er bij, ‘reikt het oog zoo ver niet en ziet men er niets van. Voorheen kwamen er van tijd tot tijd groote kudden rendieren over de zee, waarschijnlijk uit dat noordelijke land; maar, door de Tchouktchis en de wolven verjaagd, keerden zij dadelijk terug. Ik heb zelf zulk eene kudde eens in de maand April zien weggaan; ik volgde haar een' geheelen dag in mijne slede, maar eindelijk werd het ijs zoo hobbelig, dat ik het moest opgeven. Ik geloof, dat die bergen niet tot een eiland behooren, maar tot een groot land, gelijk dat van de Tchouktchis. Mijn vader heeft mij verhaald, dat een van onze oudsten er eens heengegaan is, met eenigen van zijn volk, in baydars (lederen bootjes); maar ik weet niet, wat zij er hebben gevonden, noch of zij ooit zijn teruggekeerd.’ Dit opperhoofd gaf verscheidene, evenwel niet alle voldoende redenen voor zijne meening, dat dit land bewoond is; en, om zijne beschrijving duidelijker te maken, nam hij een stuk houtskool, en teekende eene vrij
goede kaart van de kust, waarop hij al de eilanden, de baaijen en grootste kapen plaatste.
Gedurende deze laatste reis poogde von wrangel op nieuw noordwaarts door te dringen; maar dezelfde zwarigheden verhinderden hem, en voordat hij naar de kust kon terugkeeren, stak een geweldige storm op, die het ijs deed losbarsten. Al de reizigers bleven staan op eene schots van ongeveer vijftig vademen in omtrek, op welke zij een' vreeselijken nacht doorbragten, geslingerd door de golven van den oceaan, en onophoudelijk in angst, dat hun klein eiland door de ontzettende torossys of ijsbergen, welke hen van alle kanten omringden, zou worden verbrijzeld. Maar zoodra de wind bedaarde, voegden de ijsschotsen zich weder aaneen; de stoutmoedige reizigers konden hunnen togt weder voortzetten, en ondanks het gevaar, waaraan zij zoo even ontsnapt waren, rigtten zij hunne schreden op nieuw naar het noorden. Andermaal overviel hen een storm, die hen nogmaals op den oceaan deed ronddrijven; maar deze keer was de schots, waarop zij zich bevonden, veel grooter en bestond uit verscheidene ijsbergen. Voor de derdemaal wendden zij hunne pogingen aan, minder in de hoop van te zullen slagen, dan wel om zich het getuigenis te kunnen ge-
{==233==} {>>pagina-aanduiding<<}
ven, dat zij alles beproefd hadden, wat in hun vermogen was. Tot aan den 23 Maart des middags was het weder goed, met weinig wind; maar toen stak de wind op; wolken pakten zich boven hunne hoofden zamen, terwijl van het noordwesten tot aan het noordoosten, zoover het gezigt reikte, de horizon bedekt was met dien digten blaauwen nevel, die in die streken altijd uit den open' oceaan opstijgt. Ondanks dit stellige bewijs, dat zij niet veel verder konden voortgaan, trokken zij nog negen wersten meer noordwaarts. Maar toen kwamen zij plotseling aan eene groote opening in het ijs; aan beide zijden strekte deze zich uit zoover het oog reikte, en daar, waar zij het naauwste was, had zij toch eene breedte van meer dan honderdvijftig vademen. De sterke westewind verbreedde de opening zigtbaar
gedurig meer en meer. De reizigers beklommen een' der hoogste ijsbergen, en aanschouwden van zijnen top naar het noorden eene uitgestrekte zee. Het was een vreeselijk, maar stout gezigt! IJsbergen van verbazende grootte dansten als ligte vederen op de schuimende golven; nu eens kantelden zij in het woelende water, dan werden zij met ontzettend geweld tegen den rand van het vaste ijs geslingerd. Deze schokken waren zoo hevig, dat er gedurig groote stukken werden losgescheurd; en het was blijkbaar, dat de ijsvlakte, die aan gene zijde het opene kanaal, waarvoor de reizigers stonden, nog van den onstuimigen oceaan afscheidde, weldra geheel zou verbrijzeld zijn. Het zou eene dolzinnige vermetelheid zijn geweest, indien zij het kanaal op eene der drijvende ijsschotsen hadden willen oversteken; want aan de overzijde gekomen, zouden zij zich nergens veilig hebben kunnen rekenen. In de ijsvlakte zelve, waarop zij nu stonden, kwamen gedurig nieuwe scheuren, die naar geweldige stroomen geleken, door een vastland van ijs heenbruisende. Het was onmogelijk, verder te gaan. Von wrangel besloot, terug te keeren. Hij was honderd en vijf wersten van den vasten wal af, en het dieplood teekende 22½ vademen op een' kleiachtigen bodem.



{==234==} {>>pagina-aanduiding<<}

De struikroovers in den kerkelijken staat.

(Vervolg en slot van bl. 191.)

‘De bandieten waren moede, zoo wel als wij; sommigen hunner nogtans klommen op de ons omringende boomen, en braken er eenige doode takken van los, om vuur aan te maken; de overigen spreidden hunne mantels op den grond, en deden er de vrouwen op nederzitten. Toen vervolgens de roovers hunne schildwachten uitgezet en zich rondom het vuur verzameld hadden, dat lustig begon op te vlammen: “Wanneer gaat het er op los?” riepen de jongsten, terwijl zij naar den kant, waar de vrouwen zaten, blikken wierpen, welke genoeg deden zien, wat zij bedoelden. “Eerst het avondeten,” antwoordde barbone op een' norschen toon, “en dan zullen wij zien.”
Barbone was een man van omstreeks veertig jaren, rijzig en forsch als een hercules, en wiens groote zwarte oogen, waarin al het vuur zijner natie schitterde, wiens diepe trillende stem den hartstogt in zijne volle kracht kenmerkten. Zijn kortaf gegeven bevel werd zonder tegenspraak door de roovers gehoorzaamd; zij bragten uit hunne knapzakken sneden schapenvleesch te voorschijn, welke zij op gloeijende kolen deden braden; daarenboven verdeelden zij onderling een' zak met pagnotten, en bevochtigden dit wilde maal met Siciliaanschen wijn en met rum, waarvan zij ettelijke flesschen in ons rijtuig gevonden hadden. Al etende wierpen de bandieten ons, gelijk men aan honden doen zou, pagnotten en stukken vleesch toe, welke wij niet aanroerden; afmatting en angst hadden ons allen eetlust ontnomen; Mevrouw B... en hare dochter, digt aan elkander op den grond gezeten, waren als vernietigd.
Toen de roovers hun laatste stuk schapenvleesch en hunnen laatsten slok rum binnen hadden, stonden de minstvermoeiden op, en naderden de vrouwen op nieuw. Alstoen begon een tooneel, dat men niet naar eisch beschrijven, ja zelfs zich naauwelijks verbeelden kan. Barbone trok een paar dobbelsteenen uit zijn' zak. - “Komaan dan, kameraad,” zeide hij, den dikken man, zijnen ambtgenoot, aansprekende; “die de hoogste oogen gooit, heeft de keus.” - “Bij st. antonie, kapitein, gooi ik ze, dan

{==235==} {>>pagina-aanduiding<<}
weet ik wis en waarachtig niet, wat ik kiezen zal, de perzik of het abrikoosje.” De kapitein wierp de dobbelsteenen op eene platte rotsplek, tegen welke hij leunde, en ongetwijfeld was hij over zijnen worp tevreden, want ik zag zijn oog glinsteren als de brandhouten in ons vuur. - “Bij st. antonie, gij neemt zeker de abrikoos, en de perzik is dan mijn!” riep de luitenant, die met zijn deel niet minder vergenoegd scheen. Tot nog toe hadden de beide dames, die aan elkander gedrukt en in haren jammer als bewusteloos op den grond zaten, het vreemde gesprek der bandieten noch begrepen noch zelfs gehoord; de Heer B..., die geen Italiaansch verstond, wist niet, wat hij van het tooneel te denken had; ik was dus de eenige, die kennis droeg van hetgeen er omging. Toen ik derhalve den luitenant, met eenen afschuwelijken grimlach, Mevrouw B... zag naderen, haastte ik mij tusschenbeiden te komen. “Eerbiedigt die vrouwen,” riep ik, “en gij kunt op een alleraanzienlijkst losgeld rekenen; maar ik zweer u bij de Madonna, dat, zoo gij hare eer aantast, het even zoo goed is alsof gij haar uwe stiletten in de borst drukt!” - “Kom! kom! van zulk eene beuzeling sterft men niet,” riep de kapitein al grinnikende. - “Het losgeld krijgen wij toch naderhand,” voegde de ruwe luitenant er bij. - “Zoo, denkt gij dat?” zeide ik, daarbij mijne stem verheffende en aan mijne woorden al de vastheid en klem gevende, welke mij mogelijk was; “gij denkt het? Welnu, ik zweer u nog eenmaal, dat, zoo de hand van eenen uwer haar slechts onbehoorlijk aanraakt, gij geen stuiver hebben zult! Eerbiedigt haar, en met mijne eer en mijn leven waarborg ik u voor elke harer beide een losgeld van 5000 scudi. Nog heden avond schrijf ik aan torlonia, den Pauselijken bankier, dien gij kennen moet, en eer drie dagen verloopen zijn, hebt
gij de 10,000 kroonen.” - “Ja, of misschien wel de galg,” zeide de luitenant. - “Neen, want ik zal uw gijzelaar blijven, en krijgt gij niet in volle veiligheid die 10,000 scudi, dan moogt gij mij vrij in stukken hakken; maar nog eens, hoont gij die vrouwen, dan vermoordt gij haar, en gij krijgt geen baiocco.”
De toon van overtuiging, die in hetgeen ik zeide doorstraalde, moet zeker de twee bandietenhoofden getroffen hebben. Ik zag, dat zij weifelden en onderling begonnen te raadplegen. Reeds toen dacht barbone er aan, om in

{==236==} {>>pagina-aanduiding<<}
rust te gaan leven, en het uitzigt, zijnen spaarpot met ettelijke duizend kroonen te kunnen verrijken, moest noodwendig eenigen invloed op zijne besluiten oefenen.
Het gefluister tusschen barbone en zijnen luitenant had opgehouden. Terstond zag ik, aan de blikken, welke zij op de vrouwen wierpen, dat rede en belang moesten onderdoen voor drift. De voldoening der laatste, meenden zij, stond in hunne magt; de winst was verwijderd en onzeker.
De luitenant greep reeds Mevrouw B... in zijne armen, toen haar ongelukkige man, eindelijk begrijpende, wat er gaande was, in eene woede opvloog, welke hem alle gevaar versmaden deed; ik geloof hij zou zich op dat oogenblik tusschen tienduizend getrokkene zwaarden geworpen hebben. Op den luitenant indringende, bragt hij hem met al zijne kracht een vuistslag toe; doch, hoe ook door toorn en wanhoop aangevuurd, was de arme B... tot zulk eene worsteling te zwak; een geweldige slag, welken de roover hem op de borst toebragt, velde hem ter aarde. Ik zag het stilet van den ellendeling glinsteren, en snelde mijnen vriend te hulp; maar, vóór dat ik hem bereiken kon, voelde ik eene koude zelfstandigheid, die oogenblikkelijk als in eene kool vuurs veranderde, mij door den rug dringen. Bedwelmd en bijna bewusteloos zonk ik op de knieën. De roover, die mij van achteren gekwetst had, wilde zijnen steek herhalen, toen de donderende stem van zijnen kapitein hem weêrhield. “Maledetto,” riep deze, “wanneer gij hem om hals brengt, wie zal dan om de losgelden schrijven?” - Van zijnen kant had de Heer B... den dolk van den luitenant gelukkig afgewend; maar de hand, waarmede hij zulks gedaan had, was door de snede van het lemmer op eene verschrikkelijke wijs doorkorven geworden. Barbone's roepen redde hem zoo wel als mij; de kapitein hem bij de keel grijpende, ligtte hem op eens van den grond, en, hem als een lijk voor de voeten zijner makkers werpende: “Bindt mij dien razende!” riep hij, “en ook dien ander,” op mij wijzende, “hoezeer ik geloof, dat hij al om koud is.” Ik had den wijden mond van eene donderbus op de borst en de tromp van eene pistool aan ieder oor; ik moest mij dus wel laten binden. Toen wij gebonden waren even als een paar stuks vee, hetwelk men ter markt wil brengen, wierp men ons in een' hoek. Mijne wond veroorzaakte mij eene
geweldige

{==237==} {>>pagina-aanduiding<<}
pijn; nogtans kwam het mij voor, dat geen der levensdeelen geraakt was; ik gevoelde geene belemmering in het ademhalen, en geen bloed kwam mij in den mond. Ik wil geenszins die gemoedsbeweging van zelfzucht ontveinzen, eene volkomen menschelijke aandoening, welke mij alstoen mij met mijzelven deed bezig houden; maar in het volgende oogenblik keerde de herinnering aan onze ongelukkige reisgezellinnen in mijnen geest terug, en met schrik wendde ik de oogen naar haren kant.
Zich van ons ontslagen hebbende, waren barbone en zijn luitenant de twee dames op nieuw genaderd, die elkander nog steeds naauw omvat hielden, en beide te zamen slechts èènen angstkreet uitstieten en een zelfde vruchteloos smeekgebed aan de roovers rigteden. Het gelach der schandelijken, hetwelk hen omgaf, en derzelver losbandige taal, schenen die beide ontmenschten nog meer aan te vuren. Elk eene der twee vrouwen om de middel grijpende, trokken zij haar uit al hunne magt naar zich toe, daarbij hare kleederen stukrijtende en hare armen en boezem ontblootende. De krachten der ongelukkigen waren uitgeput. Aan de armen harer moeder ontrukt, die zich nog stuiptrekkende aan haar kleed hechtte, had Mejuffer B..., met eene wanhopige krachtinspanning, getracht, zich midden in den brandenden vuurgloed te werpen; maar, door den roover teruggehouden, had zij reeds den mond des ellendelings zich op den haren voelen drukken; terwijl hare moeder, even als zij, dat hartverscheurend vrouwengeschreeuw deed hooren, hetwelk ziel en ligchaam doet rillen, en nog maanden lang in de ooren weêrgalmt van hen, die het eenmaal vernomen hebben; en de kamenier..... (*) - toen plotseling eene heldere flikkering dit tooneel van ijselijkheid verlichtte; ik hoorde kogels rondom ons fluiten; ik zag een' der roovers waggelen en in het nog altijd brandende vuur rollen, waar hij roerloos liggen bleef; een ander gaf een' vreeselijken schreeuw, en viel, voor onze voeten, voorover met het aangezigt op den grond; verscheidene snaphaanschoten weêrgalmden te gelijk in het rond. “God zij gedankt,

{==238==} {>>pagina-aanduiding<<}
de roovers worden overvallen!” dit was mijne eerste gedachte. Barbone en zijn medepligtige hadden, op het hooren der schoten, de vrouwen losgelaten en poogden hun geweer te grijpen. “Gaat op den grond liggen!” riep ik Mevrouw B... en hare dochter, welke ik half wezenloos zag naderen, in het Engelsch toe; “gaat liggen; het zijn onze redders; de kogels zouden u kunnen treffen!” Maar de vrouwen, met verwilderde oogen en als in eenen staat van verdooving, bleven nu onbewegelijk op hare plaats. De roovers waren intusschen min of meer van den eersten schrik bekomen en begonnen het vuur te beantwoorden. Een hunner, door eenen kogel getroffen, stortte bijna over Mevrouw B... heen. Een ander, ik geloof het was de dikke luitenant, haar bij de haren grijpende, sleepte haar eenige schreden verre achter zich voort; maar, daar de soldaten in menigte kwamen aansnellen, liet hij haar los, na haar nog, in onbeschofte woede, eenen schop gegeven te hebben. De snaphaanschoten bleven middelerwijl aan alle kanten rondom ons henen klateren, en een waar wonderwerk was het, dat niemand onzer getroffen werd. Toen ik geene kogels meer fluiten hoorde, riep ik eenen soldaat, die de touwen, waarmede men ons handen en voeten gebonden had, lossneed; alstoen konden wij ons naar onze ongelukkige reisgezellinnen henenslepen, welke het geluid van het steeds verder zich verwijderende snaphaanvuur nog altijd van schrik deed trillen. De hoogte, waarop de roovers gelegerd geweest waren, was in stilte omsingeld geworden. Zeven hunner sneuvelden of werden gevangen; maar de beide aanvoerders ontkwamen met acht of negen man, het overschot der bende. Terwijl de officier van het detachement ons verdere hulp deed toebrengen, verhaalde hij ons, dat het zijnen soldaten gelukt was, een der schildwachten, welke de roovers uitgezet hadden, te verrassen en te dooden, en dat men hen ongetwijfeld allen gevangen zou hebben, zoo hij
niet, het geschreeuw der vrouwen hoorende, en denkende dat zij in levensgevaar waren, geboden had vuur te geven.
Onze reisgezellinnen begonnen nu weder eenigzins tot zichzelve te komen. De bevelhebber van het detachement deed haar, en ook ons, op draagberries plaatsen; want de krachten van den Heer B... waren uitgeput, en mij veroorzaakte mijne wond, in geheel mijne regterzijde, eene zonderlinge aandoening van verdooving en van zwaarte: drie

{==239==} {>>pagina-aanduiding<<}
of vier soldaten droegen elke berrie; de overige manschap van het detachement geleidde de gevangenen.
Eerst lang na onze aankomst in de herberg te Fondi bekwamen Mevrouw B... en hare dochter uit den staat van wezenloosheid, waarin de ijselijkheden van den doorgestanen avond haar gedompeld hadden. Een heelmeester van Terracina, die in den loop van den nacht mijne wond peilde, bevond, dat gelukkiglijk geen der edele deelen gekwetst was. De hand van den Heer B... bleef hem nog steeds eene onlijdelijke pijn doen; evenwel de chirurgijn, die vroeger bij het leger van murat gediend had, veroorloofde ons des anderendaags, de reis naar Rome voort te zetten, waar wij eerlang van onze wonden volkomen genezen werden. Ongelukkiglijk had dit vreeselijke tooneel eenen doodelijken invloed op het gestel van den Heer B... geoefend. Hij kwijnde den geheelen winter door, en werd in de maand Maart van het volgende jaar weggerukt door de snelle voortgangen der teringziekte, waarvan hij reeds vroeger aangetast was.
Meermalen heb ik sedert gelegenheid gehad, om Mevrouw B..., benevens hare dochter, die naderhand den advocaat G... gehuwd heeft, weder te zien. Ten gevolge van een gezamenlijk doorgestaan gevaar wordt de vriendschap gemakkelijk naauw en vast. - “Wat waren wel uwe gedachten in die verschrikkelijke oogenblikken?” vroeg ik haar op zekeren dag, dat wij vertrouwelijk zaten te praten. - “Ik dacht aan niets dan aan mijne dochter,” antwoordde zij mij.
Die zelfde barbone is het, die sedert door de Romeinsche regering in genade aangenomen, ja van een voordeelig ambt voorzien werd. Nog tegenwoordig is hij concierge van het kasteel St. Angelo.’

Gasparone, de nastrever van barbone, die met dezen het schrikgebied in de Apennijnen deelde, en welken de inwoners der omstreken van Sonnino en van Itri nog tegenwoordig den laatsten der dapperen noemen, heeft zijne rooversloopbaan op eene minder gelukkige wijs dan zijn confrater besloten. Hij zit tegenwoordig in de vesting Civita- Vecchia gevangen. Gasparone begon, toen hij nog slechts zestien jaren oud was, met den pastoor van zijn kerspel, die hem wegens een' diefstal absolutie weigerde, overhoop te

{==240==} {>>pagina-aanduiding<<}
steken. Hierom voortvlugtig moetende worden, vervoegde hij zich bij eenige goede kennissen, welke hij in het gebergte bezat, en werd struikroover. Op zekeren dag hadden de karabiniers de bende, tot welke hij behoorde, omsingeld. Gasparone liet den moed niet zakken. Twee soldaten, die hem grepen, doodde hij met zijnen dolk. Vervolgens, in een digt bosch verschanst, stelde hij nog zes anderen buiten gevecht. Zijne makkers, die zijnen moed bewonderden en hunnen aanvoerder verloren hadden, kozen hem, in deszelfs plaats tot opperhoofd. Zijn roem verbreidde zich door geheel het land, en niet lang duurde het, of hij telde meer dan tweehonderd man onzer zijne bevelen. Gasparone erkent, dat hij honderddrieënveertig moorden begaan heeft! Niettemin is hij de rooverkapitein, die zich bij de bergbewoners der Pauselijke Staten het meest heeft doen beminnen. Wij hebben veehoeders van den Monte-Cave tranen van rouw zien storten, terwijl zij zijne dappere bedrijven verhaalden. Minder onbeschaafd dan barbone, van wien hij niet dan met verachting spreekt, heeft gasparone er steeds eene eer in gesteld, op zijne wijs galant en hoffelijk jegens de dames te zijn. Een van barbone's onderbevelhebbers had, op de wijs als wij verhaald hebben, een Seminarium van jonge knapen opgeligt; gasparone schaakte een geheel klooster nonnen. Die meisjes, ten getale van vierendertig op klaar lichten dag uit haar gesticht op den Monte-Commodo weggevoerd, werden door de roovers naar het bosch gebragt. Kort daarna zonden zij de armsten terug; de overigen, in holen en kloven verborgen, leefden er tien dagen lang in gezelschap met de roovers, die haar vervolgens, tegen losgeld, ontsloegen, zonder dat eene eenige zich beklagen kon, gehoond of zelfs op eene grove wijs bejegend te zijn.
Gasparone, die zoo galante bandiet, werd niettemin door zijne bijzit verraden, die hem aan de sbirren verkocht. Zoo als zij hem leveren zou, wierp zij voorzigtiglijk zijne buks en dolk het venster uit. Evenwel nam gasparone wraak aan haar, wegens hare verraderij; hij verworgde haar met zijne handen, terwijl de sbirren de deur openbraken. Gasparone wist gelijkelijk met beleid te ontwerpen en met kracht te volvoeren; tusschen de 14de en 16de eeuw zou zulk een aanvoerder met de sforza's, de carmagnola's,

{==241==} {>>pagina-aanduiding<<}
de pietro saccone's en zoo vele andere vermaarde condottieri gewedijverd hebben.
Barbone's onderwerping, gasparone's gevangenschap, en de voorbeelden, door Kardinaal gonsalvi gesteld, hebben, gelijk wij zeiden, de verstrooijing der benden ten gevolge gehad. Niettemin ontbreekt er nog veel aan, dat men, gelijk reizigers, die alles van de schoonste zijde zien, zulks beweren, in Italië met dezelfde veiligheid zou reizen, als in de overige deelen van Europa. Hoezeer door afzonderlijke personen of wel door kortstondig zaamgeschoolde benden begaan, zijn de gewapenderhand gepleegde beroovingen bijna nog even menigvuldig als te voren. Weinige reizigers zijn er, die, wanneer zij een of twee jaren op de wegen van Italië verkeerd hebben, niet nu en dan hunne ontmoeting gehad hebben. Nog onlangs eerst heeft een kunstbeoefenaar van onze kennis (*) den bandietendolk weinige duimen van zijne borst zien schitteren: hij had niets dan zijn portefeuille en zijne teekenpennen bij zich; het verscheelde weinig, of de roovers, die op deze soort van schatten weinig prijs stellen, zouden over hunne teleurstelling wraak genomen hebben, door hem hunne ponjaarden te doen gevoelen: een naderend gerucht redde hem. Een ander moest, bij zijne aankomst te Rome, verscheidene dagen lang zijne kamer houden; al zijne kleederen, zelfs dat, hetwelk hij aan zijn lijf had, waren hem bij Viterbo afgenomen geworden. Eindelijk hebben wij, verleden jaar nog, den Heer dabadie, dien onversaagden reiziger, gedwongen gezien, in een maskeradepak op het paleis van Monte-Citario, de residentie der Romeinsche Ministers en Kardinalen, te verschijnen, alzoo de struikroovers hem niets dan een Armenisch gewaad gelaten hadden, om zijne naaktheid te bedekken. Die maskeradekleeding was
inderdaad eene treffende schimpschoot. De Romeinsche Ministers, welke vlug van begrip zijn, hebben haar zeker verstaan. Viel het onzen armen reiziger smartelijk, na verscheidene te midden der woeste volkplantingen van Abyssinië doorgebragte jaren, zich van zijnen rijken schat aan Oostersche handschriften en oude bescheiden van allerlei aard, ten koste van zoo veel arbeid en moeite verzameld, beroofd te zien, zoo was het, voor de Heeren Kardinalen, Ministers van Binnenlandsche Zaken en van Policie,

{==242==} {>>pagina-aanduiding<<}
iets inderdaad bijtends, dat die stoute roof voor de poorten van Rome gebeurd was. Was dan werkelijk de omtrek van 's Pausen hoofdstad minder veilig dan Afrika's woestenijen, en waren de boeren der jurisdictie van Rome min beschaafd dan Arabieren of Abyssiniërs?....
Zoodanig zou, geloof ik, de meening der burgers van Rome wezen; want zij vreezen ruim zoo veel voor die struikroovers uit liefhebberij, dan voor de vroegere bandieten van beroep. Deze ten minste handelden met zekere soort van hoffelijkheid; zij braken iemand niet door onbehendigheid den hals, en men kon het somwijlen nog met hen vinden. Tegenwoordig neemt een ieder het ambacht bij de hand; men wordt op den grooten weg om een dozijn hemden, een horologie, ja om een bagatel aangehouden; daarenboven is dit volk zoo lomp en onhandig, dat zij iemand dooden of verminken, zonder het zelven te willen. Verscheidene reizigers zijn slagtoffers van die afzonderlijke aanrandingen geweest, uitgevoerd door lieden, gewapend met snaphanen en pistolen, welke zij niet wisten te hanteren. De Heer hunt en deszelfs jonge vrouw, wier dood vóór weinige jaren algemeene verslagenheid verwekte, hebben door een voorval van dien aard het leven verloren.
De Heer hunt, namelijk, wilde het bezoek bij de tempels van Pestum, dat voor ieder reiziger als 't ware tot eene verpligting geworden is, afleggen. Hij had in zijn rijtuig eenig tafelzilver, waarvan hij de onvoorzigtigheid had zich te bedienen, toen hij onder het voorportaal van den Neptunus-tempel het ontbijt nam; zijne vrouw, die hem op dit togtje verzelde, had eene gouden keten om den hals en verscheidene ringen aan de vingeren. Ettelijke boeren, die voorbijgingen, zagen deze kostbaarheden. De gelegenheid kwam hun gunstig voor. Met een slecht geweer en voorts met bijlen gewapend, legden zij zich, ettelijke honderd schreden van de tempels, aan den weg in hinderlaag, en hielden het rijtuig van den Heer hunt, toen hij terugkeerde, aan. Deze deed zelfs geene poging tot tegenweer, gelijk men hem daarmede ten onregte bezwaard heeft; hij nam het voorval veeleer vrij luchtig op, leverde den boeren zijn zilverwerk uit, en wierp hun daarenboven eenige china's appelen, waarmede een der zakken van zijn rijtuig gevuld was, naar het hoofd. Door zulk een schutgevaarte in geenen deele verschrikt, klommen zij op de trede van het rij-
{==243==} {>>pagina-aanduiding<<}
tuig, en een hunner bragt ruwelijk zijne hand aan den hals van Mevrouw hunt, om de gouden keten, welke zij droeg, los te maken. Haar man, over de onbeschoftheid van den roover gebelgd, zeide hem een driftig woord, terwijl hij haastiglijk de hand in den zak stak. De fielt verbeeldde zich, dat de Heer hunt naar een wapen tastte, en sprong op den grond, daarbij tevens op hem aanleggende; alstoen was het, dat het schot afging, onwillekeurig, zoo als de roover tot op het schavot is blijven verzekeren; niettemin, de kogel ging den Heere hunt door de borst en trof zijne vrouw aan het hoofd; hij stierf dien zelfden, zij den volgenden dag.
Terwijl zij verscheidene voorvallen van dien zelfden aard met ophef verhalen, maken de Romeinen daarbij vrij kluchtige aanmerkingen over de gevaren, welke die roovers zonder ondervinding en zonder beleid de reizigers doen loopen. Zij gaan daarin zelfs zoo verre, dat zij bijna de tijden terugwenschen, toen de barbone's, de fra diavolo's en de gasparone's de wegen tusschen Rome en Napels bezet hielden. Men was destijds op zijne hoede, zeggen zij; en dan ook, daar die groote bandietenhoofden de mededinging van den eersten den besten niet geduld zouden hebben, waren de aanvallen minder menigvuldig. Te oordeelen, naar den loop, dien de zaken schijnen te nemen, vreezen wij zeer, dat dit beklag niet lang meer zal behoeven te duren. Indien de regering van Rome geene krachtdadiger maatregelen ter hand neemt en de oorlog uitbarst, zullen zich weldra nieuwe rooverbenden gevormd hebben. Immers, de zeden zijn dezelfde gebleven, welke zij vroeger waren; de regering heeft de kwade neigingen des volks beteugeld of gestraft, maar heeft niets gedaan om het te verbeteren. De bestanddeelen van het rooverwezen zijn, als immer te voren, aanwezig; wel is waar zijn zij verstrooid, maar streven steeds om zich te vereenigen. Het is eene erfelijke kwaal, een ingewortelde syphilis, welker uiterlijke toevallen een geweldig geneesmiddel gestuit, maar welker kiem het niet weggenomen heeft. De arts verzuime slechts eenen enkelen dag zijne waakzaamheid, de lijder geve eenen enkelen dag aan zijne bedorven neiging toe, en het kwaad breekt weder met dezelfde kenteekenen en dezelfde boosaardigheid als voormaals uit.






{==244==} {>>pagina-aanduiding<<}

De zanger.


De Zanger heeft niets dan zijn luit en zijn lied; 
Maar 't grensloos gebied 
Van Waarheid en Schoonheid, van Reinheid en Deugd 
Ligt bloot voor zijn blikken; hij ziet het met vreugd, 
En wat het omsluit, 
Weêrklinkt in zijn zangen en trilt op zijn luit. 
 
't Genot van dit leven, zijn wellust en smart 
Verteedren zijn hart; 
Wat Vriendschap en Liefde den stervling bereidt, 
Heeft bloemen der vreugd voor zijn treden gespreid; 
Hij zingt, wat hij smaakt, 
En de aarde ten tempel des Hemels hem maakt. 
 
Bedreigt hem het onheil, of strijdt hij den kamp 
Met onspoed en ramp, 
Dan zingt hij de smart, die 't genot hem ontrooft; 
Bij 't stijgen der klanken verheft hij het hoofd, 
En diep in de ziel 
Gevoelt hij zich sterk, wat op aard' hem ontviel. 
 
Het lijden rooft nimmer zijn geestkracht en moed, 
En vast staat zijn voet; 
Hij beeft voor geen nacht, die eens zeker verdwijnt, 
Als 't licht van een' eeuwigen morgen verschijnt; 
En rein is de troost, 
Die, rijk in verkwikking, het lijden verpoost. 
 
De Heerschzucht ontweldige aan de Onschuld de kroon, 
't Geweld stijg' ten troon; 
Dan, moedig als Tyrtens, besnaart hij de luit - 
Tirannen verbleeken - 't geweld wordt gestuit - 
De geestkracht ontwaakt - 
Het Regt wordt gewroken, de keten geslaakt. 
 
En wordt weêr Astréa, op 't aardrijk gekeerd, 
Gediend en vereerd, 
Dan ruischt weêr zijn speeltuig, zoo zuiver van toon, 
Dan roemt hij de kunsten, haar luister en schoon; 

{==245==} {>>pagina-aanduiding<<}

Bij 't klinken der snaar, 
Bestrooit hij met bloemen het heilig altaar. 
 
Maar hooger verheft zich de Hymnus en rijst; 
Hij huldigt en prijst, 
In klanken, wier toonval de zielen doordringt, 
De Algoedheid, wier grootte de Aartsengel bezingt; 
Maar dan ook heeft de aard' 
Voor hem het genot van den Hemel bewaard! 
 
Dan zweeft hij gestarnten en melkweg voorbij 
En ademt er vrij, 
Dáár ginds, in een spheer, waar geen boei hem omklemt, 
Waar liefde zijn aanzijn tot vreugde bestemt; 
Hoog rijst dan zijn moed, 
En laag drijft deze aard', met haar smart, aan zijn' voet. 
 
De Zanger heeft niets dan zijn luit en zijn lied; 
Maar 't grensloos gebied 
Van Waarheid en Schoonheid, van Reinheid en Deugd 
Ligt bloot voor zijn blikken; hij ziet het met vreugd, 
En wat het omsluit, 
Weêrklinkt in zijn zangen en trilt op zijn luit. 
 
w.h. warnsinck, bz. 







Drie grafliederen, door mr. A.F. Sifflé naar het Hoogduitsch gevolgd.

I.


Onderwerping aan Gods wil.

Naar witschell: Wie die Blätter von den Bäumen fallen.

Als de bladen van de boomen vallen, 
Valt het kroost der menschen in het graf. 
Daaglijks ziet de maan op nieuwe terpen, 
Op ontslapen hartevrienden af. 
 
Heer des Levens! dat uw wil geschiede, 
Roept de boô des vredes ons ter rust. 
Heer des Doods! ons leidt en hoedt uw liefde. 
Van de wieg tot aan de laatste kust. 

{==246==} {>>pagina-aanduiding<<}

Ja, de rust is eenmaal toch te wachten. 
Zie! daar blinkt het bovenaardsche strand. 
Zalig zij, die in den Heere sterven! 
Gindsche sterren zijn hun vaderland. 
 
Welk een morgen, als, bevrijd ontwakend, 
Door den gloed van beter zon verkwikt, 
Dan de geest op 't afgeworpen hulsel, 
Zalig, en voor 't laatste, nederblikt! 
 
Heilig, heilig, heilig zijt Gij, Vader! 
Die in 't graf den moeden ruste schenkt; 
En uw groote Naam zij aangebeden, 
Van de wieg tot waar de dood ons wenkt! 
 
Vader! geef ons in het licht te wandlen! 
Geef ons wijsheid, heiligheid van zin! 
En, slaat eens het uur van ons verscheiden, 
Voer ons zacht de vreugd des hemels in! 



II.


Blik op het graf.

Naar niemeijer: Immer näher kommt dat Grab.

Altijd nader komt het graf. 
Uren ijlen weg op wieken. 
Ach! mijn levenskracht neemt af. 
'k Zie het laatste morgenkrieken. 
In der lijken sombren tooi 
Wordt mijn stof 't verderf ter prooi. 
 
Vaak ontzinkt mij kracht en moed, 
Grijpt mij siddring aan en beven, 
Als een graf gaapt voor mijn' voet, 
Ik den dood mij zie omgeven; 
Dof en donker wordt mijn blik; 
Door mijn beendren vaart de schrik. 
 
En nog dieper wordt mijn smart, 
Denk ik aan dat vreeslijk scheiden, 
Aan der vrienden bloedend hart, 
Die in 't stil vertrek daar beiden, 
Vastgenageld aan den grond, 
Zwijgend met bestorven mond. 

{==247==} {>>pagina-aanduiding<<}

Zend een' straal van troost mij neêr 
Uit het Rijk van licht en vrede! 
Toon de ster der hoop mij weêr, 
Als een gids ter blijdste reede! 
Wen de storm des twijfels woedt, 
Stuur mijn hulk op 's levens vloed! 
 
Leer mij moedig verder treên, 
Met het oog tot U geheven! 
Stort mijn broze hut ineen, 
Doe bij U mij eeuwig leven! 
Schenke, o Vader! mij uw hand 
Rust in 't onbekende land! 




III.


Troost in den dood.

Naar matthisson: Heil! dies ist die letzte Zähre,
Die des Müden Aug' entfällt!

O, wat heil! nu 't oog des moeden 
Daar ontrolt de laatste traan. 
Zie! van 't licht uit reine spheren 
Lacht hem reeds de scheemring aan. (bis.) 
 
Snel, als morgendampen vlugten, 
Is des levens droom ontvloôn. 
Englen vlechten voor den lijder 
Hemelpalmen, frisch en schoon; (bis.) 
 
Dalen op het plekje neder, 
Waar hij worstelt met den dood; 
Bij hun hooge lofgezangen 
Zinkt zijn lijk in 's aardrijks schoot. (bis.) 
 
Ja! met al uw stofgewemel, 
Aardbol! deinst gij uit zijn oog. 
Voor den blik des overwinnaars 
Opent zich der heemlen boog. (bis.) 
 
Harpen ruischen 't welkom tegen, 
Waar de boom des levens bloeit. 
Englen zingen: ‘Heil den vromen, 
Vroeg van 't kluistrend stof ontboeid!’ (bis.) 

{==248==} {>>pagina-aanduiding<<}

Als op aadlaarswieken stijgend 
Naar de Lichtbron, klinkt zijn taal: 
‘Waar, o Dood! is thans uw prikkel? 
Waar, o Graf! uw zegepraal?’ (bis.) 





Gevoelens en gezegden van Mehemed-Ali.

Voorzeker is het niet van de Engelschen, dat men een al te partijdig oordeel ter gunste van mehemed-ali verwachten moet. Hierom kunnen dan ook wel eenige uitdrukkingen, welke het Dagblad van Land- en Zeemagt, the united Service-Journal, hem in den mond legt, als echt beschouwd worden. Een Britsch officier, die met den Onderkoning van Egypte een gesprek gehouden had, deelt namelijk de volgende uitdrukkingen van hem mede, welke hij zegt, dat woordelijk vertolkt zijn: ‘Beoordeel mij niet naar den maatstaf uwer kundigheden. Vergelijk mij veeleer met de onwetendheid, die mij omringt. Wij kunnen op Egypte dezelfde oogpunten niet aanwenden als op Engeland. Eeuwen zijn noodig geweest, om u te maken hetgeen gij zijt - ik daarentegen heb slechts weinige jaren voor mij gehad. Bij u zijn ontelbare lieden van verstand, die hunne regering begrijpen en derzelver werken ondersteunen; ik vind hier zeer weinigen, die mij zelfs slechts verstaan en mijne gedachten ten uitvoer brengen. Ik word dikwijls bedrogen, en weet, dat men mij bedriegt; vele anderen worden, wel is waar, ook bedrogen, maar zij weten het niet. Ik zoek iedereen op, die mij onderrigten kan.’ - ‘Ervarenis en werkzaamheid is alles. Tijdens den opstand in Syrië hadden Kolonel D. en de Heer M. een gesprek met mij, en prezen mij aan, de Geschiedenis te bestuderen, om daaruit de kunst van regeren te leeren; maar ik ben te oud, om Geschiedenis te studeren. Mijn zoon schreef mij, en verzocht om instructiën, hoe hij in den neteligen toestand, waarin hij zich bevond, behoorde te handelen. Ik dacht, de beste instructie is, dat ik zelf er heen ga. Ik kwam te Jaffa, en maakte weldra aan den opstand een einde. Dat was praktikale regering.’ - ‘De Engelschen hebben vele dingen uitgevonden; maar het
beste, dat zij uitgevonden hebben, is de stoomvaart.’ (Ik hernam, dat de uitvinder der stoomschepen een Amerikaan geweest was.) ‘Hadden de Noord-Amerikanen

{==249==} {>>pagina-aanduiding<<}
geene vaders gehad gelijk gij, (ging hij voort) zij zouden nimmer zoo vernuftige kinderen geworden zijn.’ - ‘Ik ben zoo gelukkig niet geweest, vroegtijdig onderwijs te genieten. Ik was zevenenveertig jaar oud, toen ik lezen en schrijven leerde. Nooit heb ik gereisd, en heb dus ook nimmer eenig beschaafd land gezien, dan het mijne. Hierom beeld ik mij ook niet in, immer datgene te kunnen doen, waartoe gij in staat zijt, noch die hoogte te kunnen bereiken, welke gij bereikt hebt.’ - ‘Wat baat het ons, u na te apen, wanneer wij uwen geest niet bezitten? Wanneer ik nu eens de broek van Kolonel campbell wilde aantrekken, (hier zag hij den zes voet langen Overste aan) zou ik dan daarom zoo groot schijnen, als Kolonel campbell is?’





De slavenmarkt te Tunis.

De slavenmarkt ligt aan het boveneind der stad en is een vierkant pleintje met bogengangen, onder welke de nieuwsgierigen, de koopers en de slavenhandelaars op en neder gaan, omringd van kleine donkere winkels, waarin verscheidene handwerken geoefend worden; ook bestaat er, in een' der hoeken, eene halfverholen kroeg, waar talrijke bezoekers hunnen dorst komen lesschen en hunne pijpen rooken. In het midden der markt verheft zich eene vierkante, drie of vier voet boven den omringenden grond verheven plek, die met tapijten en matten belegd en door eene ligte, groen geschilderde en met kleine zuilen, naar den Moorschen smaak, doorsnedene balustrade omgeven is. In elken hoek van dit vierkant staat een pilaar, die het koepelvormige dak ondersteunt, waarin van plaats tot plaats openingen aangebragt zijn, die een twijfelachtig schemerlicht binnenlaten en tevens bijdragen om de marktplaats koel te houden.
In het binnenste dier afgeschutte plaats, welke 12 voet in het vierkant mag hebben, houden zich de makelaars op, grijsaards met sneeuwwitte baarden, in geel zijden gewaad, den bril op den neus, en met deftigen ernst de piasters tellende, die voor hen liggen; eene bezigheid, welke zij slechts afbreken, om de eene of andere aanteekening op te schrijven. Vóór hen, en met den rug naar hen toegekeerd, ziet men, op de matten nedergehurkt, de ongeluk-
{==250==} {>>pagina-aanduiding<<}
kige voorwerpen dezer handelsspeculatiën; ik telde er negentien in het binnenste der omheining, en acht zaten op de steenen bank, die buiten de balustrade aangebragt is, waardoor zij aan de blikken van het publiek meer prijs gegeven zijn. Ik dacht, dat ik tranen, voor 't minst treurigheid over aller aangezigten uitgebreid zou zien; maar hoe groot was niet mijne verbazing, toen ik de slavinnen met elkander zag snappen en lagchen, alsof er de voor haar onverschilligste zaak der wereld verhandeld werd; en toch hangt haar geluk of ongeluk van den meester af, die haar kiest. De Negerinnen waren bijna allen jong, doch van den geheelen hoop hadden er slechts twee of drie een dragelijk gezigt; de anderen waren uiterst mager, of hadden Ethiopische gelaatstrekken. Eenige stokoude vrouwen schenen door hare meesters slechts ter markt gebragt te zijn, omdat zij niet meer wisten, wat zij met haar beginnen moesten, en blijde zoude zijn, zich van haar, tegen welken prijs dan ook, te ontdoen.
Inmiddels stroomen de koopers toe. Bijna allen waren Mauren, die tot de gegoede klassen schenen te behooren, gelijk hunne lange zijden kleederen, hunne gordels en tulbanden van kostbare stoffen, en wel inzonderheid de rondheid hunner buiken, in Afrika zoo wel als in Europa het onbedriegelijke teeken van een goed leven, mede bewezen; in eenen hoek werd een rijk opgetuigd paard, met een Moorsch zadel van blaauw, zeer kunstig met zilver geborduurd fluweel, door eenen jongen Neger vastgehouden, die wachtte tot dat zijn heer met zijne aankoopen gereed zou zijn en middelerwijl ijverig snapte.
Zoo even werd de markt geopend; reeds klonk het geroep der slavenhandelaars: miatinn, miatinn, of kamsinn, tiétamiatt (200, 250, 300, te weten piasters.) Niets scheen mij zonderlinger dan de wijs, waarop zij hunne waar aanboden; zij deden de arme Negerinnen opstaan; tamelijk beleefd namen zij haar bij de hand, omtrent zoo als men bij ons eene bruid naar het altaar leidt, en voerden haar dus, onder het herhalen van hun geroep, in de menigte rond; die twee slavinnen te verkoopen had, voerde er aan elke hand eene; men zou zich hebben kunnen verbeelden eenen huisvader te zien, die zijne beide dochters rondleidde, of, zoo men deze vergelijking liever wil, eenen danser, die tusschen twee danseressen staat, en op het punt is, om een en avant trois uit

{==251==} {>>pagina-aanduiding<<}
te voeren. Menigmaal werden de Negerinnen door eenen kooper uit den hoop aangehouden; terstond begon de verkooper, hetzij de bekoorlijkheden, hetzij de huiselijke bekwaamheden zijner waar aan te prijzen; maar de onbewogen Maur, die aan het gezwets des uitventers het oor niet scheen te leenen, maar zich bij eigen onderzoek van hare ligchamelijke eigenschappen scheen te willen overtuigen, tot dat hij in staat zou zijn het zich van hare zedelijke te doen, greep den arm der slavin, betastte en drukte dien, om de vastheid van het vleesch te onderzoeken, bekeek alleroplettendst het binnenste der hand, deed zich vervolgens, als een geneesheer, die bij eenen zieke geroepen wordt, de tong vertoonen, bezag tanden en tandvleesch, stak zijne hand in hare jubba, en verzekerde zich, dat de boezem niet slap was; en eindelijk moest de verkooper zijne Negerin voor hem heen en weder doen gaan, volkomen op gelijke wijs als een paardenkooper zijn beest doet manoeuvreren! De meeste koopers waren moeijelijk te voldoen, en namen noch met de hoedanigheden der waar, noch met den gevorderden prijs genoegen, maar gingen verder. Somwijlen wordt de slavin vijftien- of twintigmaal aldus onderzocht, betast en gehanteerd, alvorens zij eenen meester of eene meesteres vindt; want onder het getal der gagadingden bevinden zich ook dikwijls Moorsche vrouwen, die voor hare huishouding Negerinnen koopen willen, en deze klasse van koopers is het keurigst en drijft hare vorderingen het hoogst. Wat de Christenen betreft, zoo kunnen zij slechts onderhands en door tusschenkomst van eenen Maur slaven koopen.
Ik bemerkte onder de menigte eenen ouden man, welke zijnen zoon met zich gebragt had, een jong mensch van 14 of 15 jaren, die aan de bezigtiging der Negerinnen eene bijzondere oplettendheid scheen te wijden. Ik weet niet, welke geheime drijfveer hem aanspoorde, het onderzoek zoo tot in de geringste bijzonderheden voort te zetten; maar zijn blik hechtte zich slechts op de jongste en de aanvalligste, en steeds bad hij zijnen vader, zijne keus op deze te laten vallen; ook scheen het, dat de goede oude man hem hierin zeer te wille was. Middelerwijl gingen de kleinood- en snuisterij-verkoopers, welker straat op de slavenmarkt uitkomt, in het rond, en boden ringen, halssieraden van koraal en gouden ketens van bijzondere gedaante, die zeer gevoegelijk slavenketens genoemd konden worden, te koop.

{==252==} {>>pagina-aanduiding<<}
Daar de meeste dier voorwerpen van opschik eenen vrij matigen prijs hadden, gebeurde het wel eens, dat een koopman aan zijne Negerin een geschenk deed, hetzij om haar op te vrolijken en daardoor te eer aan den man te brengen, hetzij om boven zijne mededingers uit te munten. Ik zag vijf of zes slavinnen verkoopen, welke hare nieuwe bezitters met de grootste bedaardheid en volkomenste onverschilligheid volgden. Overigens hebben zij het regt, om, wanneer zij mishandeld worden, van hare meesters te vorderen, dat zij haar weder verkoopen; met welk gevolg, laat zich begrijpen!
In het midden der omheinde plaats had ik eene dier ongelukkigen opgemerkt, uitgeteerd, met een vermagerd gelaat, en den duidelijken stempel dragende van kommer en ellende; naast haar stond een klein meisje van drie of vier jaren, en aan hare borst lag een knaapje, dat vijf of zes maanden oud kon zijn. Van medelijden doordrongen, kocht ik voor ettelijke karoeben aan peren, en legde die op de mat, waarop de arme moeder nedergehurkt zat. Al de overige Negerinnen keken mij met eene half verstandelooze verbazing aan, waarschijnlijk omdat zij niet in staat waren te begrijpen, hoe een Roemi (een Christen) een hart kon hebben. Het kleine meisje greep terstond naar de vruchten, zonder zich te bekommeren, van waar zij kwamen; doch de moeder, een oogenblik door mijne daad verrast, bragt vervolgens, naar Moorsch gebruik, hare hand afwisselend aan hart en mond, en haar blik zeide mij, wat zij gevoelde. Eenige oogenblikken daarna, terwijl ik onder de menigte rondging, voelde ik mijnen arm aanraken; ik keerde mij om: het was de Negerin, met haar kind op den arm, en verzeld door haar dochtertje, dat zich aan haar vasthield. Door haren meester weggevoerd, om geveild te worden, had zij mij in het oog gekregen, en, eerst haar voorhoofd, vervolgens hare lippen op mijnen arm buigende, kuste zij mij de hand, en dankte mij op hare wijs voor de geringe verligting, welke ik haar in haar lot had toegebragt. Ik erken, dat ik mij op dat oogenblik schaamde, niet dat ik, onder eenen hoop van Mauren, die mij aangaapten, door eene Negerin aangesproken werd, maar omdat ik zoo vurige dankbetuigingen voor eene zoo eenvoudige daad ontving. Het gevoel, dat ik ontwaarde, was te gelijker tijd zoet en bitter; nimmer had ik gedacht, dat men zich voor ettelijke karoeben zoo veel genoegen verschaffen kon, en zeker vermoedde de arme moeder,

{==253==} {>>pagina-aanduiding<<}
toen zij mijn onbeduidend geschenk ontving, niet, dat het zien van haar dochtertje mij in gedachten naar Frankrijk verplaatst, en dat eene pijnlijke herinnering misschien nog grooter aandeel aan mijne verrigting had, dan medelijden.


De troostende droom.

In die lange sluimering verzonken, waaruit, gelijk de troostrijke leer der Christenen zegt, slechts Engelen eenmaal den slapenden wekken, rustte de aanminnige julie in hare doodkist. Aan sprakelooze wanhoop ter prooije, lag de moeder neêrgebogen over het stoffelijk overschot van haar eenig, van haar vurig geliefd kind; terwijl de vader, aan het verste vensterraam staande, naar buiten staarde in den helderen nacht, naar het met ontelbare sterren bezaaide uitspansel, welks gezigt hem ditmaal echter niet, gelijk anders, moed en vertrouwen op de wijze liefde der Voorzienigheid in het hart deed stroomen. In dit zijn veelbelovend kind toch was hem alle hoop voor dit leven afgestorven. Daar lag zij nu koud en kleurloos! Zijne bloem was verwelkt; want het was zijn hartverheugend denkbeeld geweest, het grootsche ideaal, dat hij zich van de menschheid vormde, in dit kind te verwezenlijken.
De uitgeputte natuur der vrouw neigt zich eer tot het weldadigste aller heelmiddelen, den slaap, dan het geweldig geschokte wezen van den man. Ook over de ongelukkige moeder breidde die trooster thans zijne vleugelen uit, en in de sluimering, die hare afgematte zinnen benevelde, verscheen haar een zonderling droomgezigt, hetwelk, toen zij ontwaakte, niet weinig bijdroeg tot de gelatenheid, waarmede zij zich het laatste overschot van haar geliefkoosd kind liet ontvoeren.
Zij wandelde (dus droomde zij) in een liefelijk, haar niet onbekend oord, waarin, afgezonderd van de wereld, hare woning lag. Welgemoed was zij naar dezelve op weg; doch plotseling omwolkte zich de hemel; het werd donkere nacht. Zij verdoolde, en toen zij, na lang rondzwerven, eindelijk haar vreedzaam vertrek weder binnentrad, zag zij haren gemaal, gelijk zij zoo even, wakende, hare dochter gezien had. Een plotselinge lichtglans, en in denzelven een bovenaardsch wezen van onbeschrijfelijke schoonheid, scheen

{==254==} {>>pagina-aanduiding<<}
door de kamer naar de legerstede van den ontslapene te zweven.
Donkere en verwarde beelden bewogen zich tusschen dit gezigt en het volgende. Zij bevond zich namelijk alleen in een haar vreemd vertrek, welks versiering den weelderigsten rijkdom verried. Lang wist zij van verbazing en bewondering over den haar omringenden luister niet, waarop zij haar oog zou laten rusten, toen dit zich eindelijk onwillekeurig op twee binnentredende gedaanten vestigde. Het was hare dochter aan den arm van eenen jongeling. Julie bemerkte hare moeder niet; want de vertrouwelijke liefkozingen van den jongeling en een verlangende blik op iets, dat hij in de eene hand droeg, maakten, dat zij op niets anders acht gaf. Zij trad voor den spiegel, bloeijende in al de bekoorlijkheden harer ontluikende schoonheid, en, terwijl de voorname jongeling haar met de eene hand liefkozend de oogen toehield, liet hij met de andere een' kostbaren shawl om de schouders van het meisje vallen. Nu trad hij terug. Zij zag in den spiegel, zeeg in zijne armen, en beide schenen, dronken van wellustig verlangen, naar den divan te waggelen.
Plotseling trad de glansrijke gedaante, welke de moeder reeds bij het sterfbed van haren gemaal gezien had, op haar toe. - ‘Gij staat verbaasd over hetgeen gij gezien hebt, (sprak het hemelsche wezen tot haar): weet, dat gij eenen blik in de toekomst van uw, thans aan deze aarde ontrukte kind gedaan hebt! Beroofd van haren vader, haren getrouwen vriend en beschermer, staat julie, met het gevaarlijkste geschenk der natuur begaafd, in de weelderige, verbasterde wereld alleen. De edeler gevoelens van haar hart verstikken in het gewoel der vermaken en onder den pestädem der verleiding. IJdelheid, tooizucht en neiging tot verstrooijingen worden hare heerschende hartstogten, en gij zaagt haar voor eenen shawl hare onschuld verkoopen.’
Eene geweldige smart, oneindig pijnlijker nog dan die, welke haar beving, toen haar aanminnig kind den laatsten ademtogt slaakte, doorsneed haar het hart. Haar hemelsche vriend bemerkte het en vervolgde: ‘Daar zelfs de mensch, die zijn verstand magtig is, niets schoons, hetgeen hij gevormd heeft, moedwillig vernielt, wanneer hij daaruit niet iets nog schooners wil doen voortkomen, zoudt gij dan niet eene dergelijke handelwijs van de groote, oneindige Natuur,

{==255==} {>>pagina-aanduiding<<}
dat is van haren alwijzen Insteller, verwachten, die de lentebloesems slechts daarom laat verwelken, ten einde de verkwikkende vrucht zich vorme; die in storm en onweder een plantsoen vernielt, opdat leven en vruchtbaarheid zich over geheele landstreken mogen uitstorten, en doodelijke pestziekten verdreven worden, welke oneindig meer tranen gekost zouden hebben, dan het verlies van het weinige, dat vernield werd?’
Bij deze woorden raakte hij hare oogen aan, en zij gevoelde zich op eenmaal als door ligte wolken opgeheven en steeds hooger en hooger in de ruimte van het oneindige uitspansel voortgedragen. Duizend bloeijende en schitterende wereldbollen zweefde zij in hare rustelooze vlugt voorbij, tot dat zij met haren geleider op een' derzelven nederdaalde. Zij zou dezelve voor onze vriendelijke aarde gehouden hebben, wanneer niet de hoogere levensbloei aller bloemen, kruiden en boomgewassen de werking eener nog weldadiger zon had doen kennen, dan die is, in welker straal de aarde zich koestert. Eene onbeschrijfelijk milde lucht omving haar, en haar geheele wezen werd door onuitsprekelijk zoete aandoeningen, half ligchamelijk, half onligchamelijk, in eene eigenaardige mengeling doordrongen. In den glans der ondergaande zon rustte zij, verloren in het aanschouwen der verheerlijkte landouw, onder eenen prachtvollen boom. Niet lang duurde het, of er verschenen kleine Engelgestalten, die in het geurige gebloemte haar al spelend omdartelden. Geene aardsche verbeeldingskracht zou in staat zijn, de lieftalligheid dier kinderen af te schetsen. Doch, welke zaligheid doortintelde hare borst, toen nu, van onder het lommer der boomen, de edelste en schoonste gedaante te voorschijn trad, welke uw penseel, o goddelijke raphaël! slechts immer geschapen heeft! De frischste levenskracht was met eene aanminnigheid omkleed, welke het hart met aandoeningen vervulde, gelijk ons op aarde slechts in die oogenblikken te beurt vallen, waarin reine liefde voor de eerste maal het jeugdig hart doet trillen.
‘Herkent gij haar?’ vroeg de Engel.
‘Het is mijne dochter!’ riep, vol van het zaligste gevoel, de moeder.
‘Wel is waar,’ hernam gene, ‘doorwandelt ook deze gewesten nog de Dood; maar als een schoon jongeling treedt bij aan de legerstede van den verscheidende, en de ach-
{==256==} {>>pagina-aanduiding<<}
terblijvende ziet den zich aan zijn bekleedsel ontwindenden geest met dien geleider naar schoonere werelden snellen, nader nog aan de eerste Bron van alle leven en zaligheid. Ook kent men hier de smart van het scheiden niet; want hetgeen ulieden op aarde slechts in oogenblikken van zielverrukkende droomen zaligt, het gevoel van innige vereeniging door liefde is hier op het naauwst met het gevoel van het aanwezen zelf vereenigd.’
De treurende moeder ontwaakte; maar de droom bleef haar tegenwoordig, en troostend versterkte de tijd het door dien droom in haar hart verlevendigd geloof, ‘dat alles slechts verwelkt, om schooner weêr te ontluiken.’


Wonderbare redding.

De geschiedenis van de laatste overstroomingen, door de Rhone te weeg gebragt, maakt gewag van verscheidene voorvallen, bij welke de beschermende hand der Voorzienigheid zigtbaar over onnoozele kinderen gewaakt heeft.
Toen de Rhone tot hare grootste hoogte gestegen was, zagen veerlieden, die in de nabijheid van Avignon met een vaartuig op de rivier waren, in de verte een donker voorwerp, hetwelk den stroom afdreef. Zij vischten het op; het was eene wieg met een kind van omstreeks tien maanden, dat om zijne moeder schreide. Het kind werd naar den Aartsbisschop gebragt. - In den nacht van den 2 November werd de kanaalwachtersvrouw, die met hare twee kinderen, waarvan het eene een zuigeling was, in een eenzaam gelegen stationshuis sliep, door het bruisen van de Rhone uit den slaap gewekt. De golven drongen de benedenverdieping der lage woning binnen, en stonden daarin reeds twee voet hoog, toen de moeder met de beide kinderen naar de bovenverdieping ontvlood. Al hooger en hooger rees het water, en de moeder had nog naauwelijks in haast voor hare kindertjes eene legerstede toebereid, of het drong ook reeds in dit bovendeel van het huis. Half bewusteloos redde de vrouw zich, met levensgevaar, door een venster op het dak, en bleef er, onder aanhoudende stortregens, bijna zonder kleederen aan het lijf en geheel zonder voedsel, drieëndertig uren lang zitten jammeren. De laatste levensvonk was op het punt van uit te gaan, toen zij eene boot

{==257==} {>>pagina-aanduiding<<}
in hare nabuurschap gewaar werd; maar zij was onmagtig, om dezelve aan te roepen. Men bemerkte haar gelukkiglijk, en snelde toe, om haar te redden. Vervolgens zocht men ook, binnenshuis, de lijkjes der kinderen op; doch zie, zij waren beide nog in het leven! Hun bedje dreef op de oppervlakte van het water, en de huishond, die ook op hetzelve gesprongen was, had zich digt tegen hen aangedrukt en hen op deze wijs warm gehouden.


Turenne's prachtbegrafenis.

Waarschijnlijk zullen weinigen zich herinneren, dat een lijkfeest, als het onlangs met napoleon's overschot gevierde, nog niet zeer lang geleden, en wel op het bevel van napoleon zelven, in Frankrijk plaats gehad heeft. Het ligchaam van turenne was te St. Denis bij de lijken der Fransche Koningen bijgezet geworden, en zou, tijdens de vernieling dier grafsteden gedurende de omwenteling, aan de woede van het gepeupel zeker niet ontkomen zijn, ware het niet, dat Professor desfontaines het welbewaard gebleven lijk voor eene mumie had uitgegeven, en hetzelve als zoodanig ten behoeve van het Museum van Natuurlijke Historie gereclameerd had. Aldaar bleef het nu drie jaren lang tusschen eenen olifant en eenen rhinoceros ten toon gesteld, tot dat zulks door den afgevaardigde dumolard werd opgemerkt, die in den Raad van Vijfhonderd met alle kracht tegen zulk eene ontheiliging optrad. Op zijn voorstel werd besloten, het lijk van den Veldheer naar het Museum des Petits Augustins te brengen, waar eene menigte andere geredde voorwerpen verzameld was, en van waar napoleon hetzelve met veel praal naar de Invaliden deed brengen, in welk gebouw het thans nog rust. Tot deze overbrenging had men een katafalk op eenen zegewagen opgerigt, die door vier witte paarden getrokken werd. Oude krijgslieden droegen turenne's wapenen, oude krijgslieden omgaven den wagen; de Ministers volgden dien, benevens een' onoverzienbaren sleep van volk.



{==258==} {>>pagina-aanduiding<<}

De duiker Scott.

Op onderscheidene tijden hebben stoute duikers het schouwspel geleverd, dat zij zich van ontzettende hoogten in het water wierpen, zonder zich daarbij innerlijk of uiterlijk te bezeeren. Thans geeft weder een Amerikaan zoodanige vertooningen in Engeland. Het Londensche blad the Globe behelsde daaromtrent onlangs het volgende: ‘Een ontzettende toevloed van menschen drong zich heden aan de oevers van den Theems te zaam, om getuigen te zijn van het naar beneden springen, of liever duiken, hetwelk sam scott, de Amerikaansche duiker, boven van den mast der tegenover Rotherhithe voor anker liggende brik Wakefield, ondernemen zou. Niettegenstaande den hevigen wind, heeft deze inderdaad buitengewone man het publiek een uur lang met kunststukken van bijzondere behendigheid bezig gehouden. Langen tijd bleef hij in omgekeerden stand, met het hoofd op den top van den mast en de voeten naar de lucht gekeerd, overeind staan. Vervolgens zich daarbij een' doek om den hals windende, riep hij, dat, zoo het geëerde publiek den volgenden dag wederkomen wilde, het zien zou, hoe hij zich verhing. - Sam scott beweert, zich in den waterval van Niagara van 597 voet hoogte naar beneden geworpen te hebben. Een andermaal liet hij zich van eene rots der haven Isacces, in de provincie Cornwallis, 347 voeten hoog, in zee glijden. ‘Mijn kop,’ riep hij het volk toe, ‘is zoo hard als ijzer;’ en, om dit te bewijzen, sloeg hij zich het hoofd met zoo veel geweld tegen den mast, dat deze er van trilde. ‘Men gelooft,’ zeide hij, ‘dat iemand, die zich van eene groote hoogte neêrwerpt, den adem verliest. Ik zal u het tegendeel bewijzen, door u, onder mijn vallen, eenige woorden toe te roepen, welke ik
u verzoek vooral niet te willen vergeten.’ - Daarna trok hij zijne schoenen uit, hief dezelve boven zijn hoofd, nam een' krachtigen afsprong, en riep luidkeels: ‘Daar gaat hij; goeden dag! Vergeet den duiker niet, wanneer hij wederkomt.’ Hiermede verdween hij onder de golven, terwijl het water 12 à 14 voet hoog rondom hem opspatte.

De ongelukkige man is sedert op eene zeer tragische wijs om het leven gekomen. Den 11 Januarij l.l., des namiddags, wilde hij van een op de Waterloo-brug te Londen opgerigt getimmerte in het water springen. Als een voorloopig kunststuk hing hij zichzelven een tijdlang aan eene koord op, van hetwelk hij den strop onder zijne kin wist vast te hechten. Ditmaal echter ontslipte hem de strik, belette hem om hulp te roepen, en verwurgde hem. Eene wijl slingerde hij heen en weder; eindelijk werden de toekijkers, die eerst,

{==259==} {>>pagina-aanduiding<<}
om de vermeende zoo natuurlijke nabootsing, hem geweldig hadden toegejuicht, ongerust, en sneden hem af. Men opende hem eene ader; maar hij was en bleef een lijk.


Tooneelklucht.

Een reiziger verhaalt van den komediantentroep in eene kleine Fransche stad, waar hij in den schouwburg eenen genoegelijken avond doorbragt, het volgende: ‘In het eerste bedrijf van het stuk gebeurde een klein ongelukje; de held, die de hoofdeigenschap van eenen held, eene zwaarklinkende stem, bezat, trekt in volle woede zijn zwaard, maar het gevest alleen blijft hem in de hand, de kling vliegt rinkelend in het hokje van den souffleur - doch dit hindert niet; een held geraakt nimmer in verlegenheid; de onze steekt zijne tegenpartij met het enkele gevest dood. - In het tweede bedrijf was het de heldin, aan welke iets onverwachts overkwam; haar kleed blijft haken aan een' ouden boom, welken de decoratieschilder zeer kunstig met vele takken en uitwassen nagebootst had; met tragischen tred stapt zij verder; het ontrouwe kleed scheurt haar van de heupen, en zij staat - in haren onderrok; doch niettemin speelt zij het tooneel verder, want ook in haren onderrok blijft zij heldin. - De intrigant en aartsbooswicht uit het drama had, meende hij, zijne geweldige knevels regt vast gekleefd; maar het moest nu eenmaal een dag des ongeluks zijn: terwijl hij, naar het voorschrift zijner rol, aan de kamenier eenen kus ontrooft, verplaatst zich het sieraad van zijnen koolzwarten baard boven hare rozenlippen. Het regende letterlijk vreugdetranen onder het publiek, zoodat het drama, door al deze dramatische ongelukken gestoord, niet tot zijne ontwikkeling geraken kon. - In het vierde bedrijf moest een hond op het tooneel verschijnen; zijn acteurstalent werd voorloopig, achter de schermen, door eene ruime portie schoppen ondersteund; eindelijk begint het gekwelde dier overluid te blaffen, en boven uit den engelenbak antwoordt een zijner viervoetige broeders; tusschen hen beiden ontstaat nu een zoo luidklinkend blafduët, dat de held zijne schoonste krachttiraden, de heldin hare aandoenlijkste jammerklagten in den wind spreken. - In het vijfde bedrijf
ging langen tijd alles goed; eindelijk moet eene actrice de ongelukkige woorden uitspreken: “Ach, reeds zie ik eene nieuwe ramp ons naderen!” en een algemeen uitbarstend gejuich belet haar voort te gaan, tot dat de tooneelmeester gepast oordeelt op te treden en het publiek voor al de voorgevallene noodlottigheden om vergiffenis te vragen. “Het komt er niet op aan,” roept men hem goedaardiglijk van alle kanten toe; “het is nu eenmaal heden een ongeluksdag; laat het gordijn maar vallen.” Maar zelfs het ongelukkige

{==260==} {>>pagina-aanduiding<<}
gordijn wilde niet naar behooren zijn' pligt doen; en, toen men hierop met geweld aan de touwen begon te trekken, plofte het al donderend naar beneden, en wikkelde het tooneelgezelschap in eene digte stofwolk, die zich tot ver in den bak verspreidde.’





Zangers-inkomen te Parijs.

Berlioz, die qua Criticus even scherp en snijdend is als qua Componist, legt in het Journal des Débats, bij gelegenheid van het optreden van Mad. heinefetter, de volgende rekening van Zangers-inkomen te Parijs bloot: ‘De eerste Tenor,’ zoo schrijft hij, ‘heeft 100,000 fr. inkomen, en zingt daarvoor ongeveer zevenmaal per maand. Hij treedt dus jaarlijks in 84 representatiën op, en trekt derhalve elken avond ruim 1100 fr. Aangenomen, dat eene rol uit 1100 noten of syllaben besta, zoo komt elke lettergreep op 1 fr. te staan. B.v. in Willem Tell:
Ma (*) présence (†) pour vous est peut-être un outrage. (§)
Mathilde, (※) mes pas indiscrets (‡)


Ont osé jusqu'â vous se frayer un passage. (**)
Deze drie regels kosten dus 34 fr. Veel gelds! Wanneer men nu eene prima Donna voor een voddige 40,000 fr. jaarlijks engageert, komt, wel is waar, Mathilde's antwoord lang zoo hoog niet, elke harer syllaben namelijk slechts op 8 sous; maar ook dit is nog al een aardig sommetje.
On pardonne aisément (††) des torts (§§) que l'on partage. (‖)
Arnold, (‡‡) je (***) vous attendais. (†††)
Te zamen 8 fr.
Wij lagchen, (voegt berlioz hierbij) maar de schouwburgen moeten betalen; en zij zullen zoo lang betalen, tot dat zij eindelijk, wanneer hunne kassen ledig zijn, de zalen moeten sluiten. Dat zullen zij alle; en dan zullen de “onsterfelijken,” die toch moeten eten en drinken, wel dienen te besluiten zanglessen te geven, (d.i. zij, die daartoe in staat zijn) of anders op de openbare pleinen, onder geleide eener guitar, bij vier lichten en op een groen tapijt, te zingen. Veelligt geraakt men dan op den regten weg, om het muzikale gebouw op vastere en beter verzekerde grondslagen te vestigen, daar toch noch de kunst noch onze gewoonten die instellingen meer kunnen ontberen.’

No. IV. Mengelw. bl. 182. reg. 2. v. bov. staat 92, lees: 150.






{==261==} {>>pagina-aanduiding<<}

Mengelwerk.

Gods wijsheid en weldadigheid in het water.


Voorgedragen in de Maatschappij Felix Meritis, door N. Swart.

Waarin de tijden ook mogen verschillen, daarin komen ze allen overeen, dat het in dezelve niet aan klagten mangelt. Hetzij wij de vaderlandsche, hetzij wij de algemeene geschiedenis nagaan, het verschijnsel doet zich als op elke bladzijde aan ons voor. Nu eens is het lot, dan weer de zedelijkheid der menschen meer bijzonder op den voorgrond geplaatst. En hoe luisterrijker zich de gedaante der zaken in één opzigt voordoet, hoe zwarter tafereel de scherpziende zedemeester in een ander opzigt weet te malen. De algemeene grond dezer gesteldheid valt gemakkelijk te gissen. Gebrekkig is de mensch; onvolkomen is zijn toestand op aarde; wat ook wissele of keere (en groot zijn de veranderingen van zeden en lotgevallen), dit blijft, en wordt in elke eeuw te krachtiger gevoeld, te duidelijker opgemerkt, hoe meer vroeger leed vergeten of onbekend gebleven is.
Onze dagen onderscheiden zich door groote vorderingen in de natuurkundige wetenschappen, en vooral door derzelver uitgebreide toepassing op de werkzaamheden en belangen des dagelijkschen levens. De werktuigkunde en inzonderheid de aanwending der stoomkracht hebben de vermogens der menschen tot vervoer niet slechts, maar vooral ter vervaardiging van allerlei voorwerpen der behoefte en weelde, ontelbare malen vermenigvuldigd. Eene stoffe van dankbaarheid den Algoede, die ons daartoe, onder anderen, den langdurigen vrede beschikte; eene stoffe van tevredenheid en lofverheffing, zoo van wege de bestrijding der ongemakken van het leven,

{==262==} {>>pagina-aanduiding<<}
als van wege de verhevenheid der menschelijke natuur, die zulk eene kracht ontwikkelt, en die kracht niet meer om te verwoesten aanwendt, maar om behoud en geluk te vestigen. Doch men is niet in gebreke gebleven, eene zwarte zijde aan dit blinkend voorwerp te doen kennen, ja daarin verlaging van het menschdom en verduistering van den weg der Voorzienigheid aan te wijzen. Ik zal mij bij al de verkeerdheden niet ophouden, die men, te regt of te onregt, uit de vermeerdering der industrie, op grond van uitgebreider natuurkennis, als uit eenen vruchtbaren bodem meent te zien opschieten; ik zal niet zoeken te betoogen, dat, althans in ons land, fraaije letteren en kunsten nog geenszins behoeven te vreezen voor de wetenschappen te moeten achterstaan: dit alleen wenschte ik, dat men, als in ouden tijd, de kennis der natuur, in plaats van aan miskenning, tot aanwijzing en betoog van de aanbiddelijke Hand besteedde, die het alles zoo wonderbaar gewrocht, en aan den mensch, haar beeld op aarde, tot zoo weldadige en heerlijke einden onderworpen heeft. Ik berisp het niet, dat men het bewijs van Gods bestaan thans inzonderheid in het menschelijk hart zoekt: wie gevoelt zijne wet, wie hoort zijne stem niet in het binnenste, en leest niet in de geheele geschiedenis: hetgeen van God kennelijk is, dat heeft Hij den menschen geopenbaard, hunne conscientie mede getuigende? Maar waarom de natuur uitgesloten, ja het in dier voege voorgesteld, alsof hare kennis en beoefening vijandig tegen de godsvrucht overstond, slechts geschikt zijnde, om den Onzienlijke onder al het zigtbare te vergeten, en, bij onze heerschappij over het geschapene, aan onafhankelijkheid van den Schepper zelven te doen denken?
Deze gedachten noopten mij, op een onderwerp terug te komen, dat ik, vele jaren geleden, bij herhaling voor u behandelde. (*) Den eersten keer sprak ik over de kennisse Gods uit de natuur, waarbij mij echter de natuurlijke historie de meeste stof aanbood. Den volgenden bepaalde ik

{==263==} {>>pagina-aanduiding<<}
mij uitsluitenderwijze bij den mensch, en het was de ontleedkunde, die mij daarbij inzonderheid geleidde. Het is geenszins noodig, eene zeer bijzondere kennis van deze wetenschappen te bezitten, om met hare uitkomsten bekend te zijn en die tot het gemelde einde aan te wenden. Ik zou er dan zoo min voor berekend zijn, als voor hetgeen ik nu heb voorgenomen, om namelijk een bepaald onderwerp uit de eigenlijk gezegde natuurkunde op gelijke wijze te behandelen, en te spreken over Gods wijsheid en weldadigheid, in het water aan den dag gelegd.
Ik zal mijn onderwerp in drie deelen voorstellen: wat namelijk het water is voor de huishouding der natuur; wat hetzelve is voor het gebruik der menschen; en eindelijk, hoe ook in dezen het schoone en verhevene met het nuttige en goede in Gods werken gepaard gaat.

Hetgeen iederen mensch in het oog loopt, is de onontbeerlijkheid van water, zal er ergens eenige vrucht gedijen. De woestijnen van Afrika leveren onmetelijke velden op, waar een eeuwige dood heerscht, omdat geen regendrop dezelve besproeit, geene rivier haar doorsnijdt, geene bron haar verkwikt. En waar dit laatste somtijds plaats grijpt, waar onderaardsch water, door hooger afstrooming gedrukt, zich een' weg naar boven heeft gebaand en zich in vele beekjes verdeeld, daar verheft zich het leven uit den dood, daar vertoont zich menigmaal een klein paradijs van vruchtbaarheid en vreugde in het midden der woestheid, die, zonder deze, voor den reiziger niet zou te betreden zijn.
De reden van dit verschijnsel is thans geen raadsel meer. De natuurkunde vergunt ons, eenen blik in hare geheimen te slaan, die hetzelve genoegzaam oplost. Hoe ontslaat de plant, hetzij dan groot of klein, gras, heester of boom, met hare bloemen en vruchten? Hoe worden de bestanddeelen, die haar moeten voeden en doen groeijen, naar elk deel derzelve heengevoerd? Hoe worden zij uit het zand of de klei toebereid en hiervoor geschikt gemaakt? Ja,

{==264==} {>>pagina-aanduiding<<}
hoe ontstaan op deze wijze onmetelijke bosschen of onuitputtelijke voorraadschuren van zaad en graan, zonder dat de grond, waaruit zij voortkwamen, iets verlieze, de heuvel vlakte, de vlakte dal worde? De kruid- en scheikunde leeren ons het water als de voorname bron kennen van het geheele groeijende rijk; daar de scheikunde heeft doen zien, dat hetzelve in twee bestanddeelen is af te zonderen, die als bepaalde luchtsoorten bekend staan; want het zijn deze, welke, bij de ontleding van alle groeibare stof, bijna alleen overblijven. Het water, zoo geschikt om alles te doordringen en gestaag nog fijner vormen aan te nemen, verheft zich van vezel tot vezel, laat geene plaats onbezocht, en zet overal de deelen af, ter opneming in de plant vereischt.
En hoe heeft nu de scheppende Hand gezorgd, dat dit onontbeerlijk vocht alle velden besproeide, de gansche aarde bewoonbaar maakte, en slechts hier en daar, als tot een' wenk ter opmerkzaamheid, door bijzondere regeling eene enkele barre vlakte daarvan uitzonderde? Ziethier het antwoord! Het grootste gedeelte van onzen aardbodem is water; wat wij vast land noemen, is slechts een grooter eiland, zich uit het midden der wateren verheffende. Die onmetelijke waterspiegel biedt dag op dag zijne oppervlakte aan de lucht en zonnestralen. En het vocht, door zijne natuur daartoe genoopt, verdampt al meer en meer, gaat in onzigtbaren nevel over, en vereenigt zich met de lucht, die onzen aardbol van alle kanten omringt, om, door allerlei oorzaken in gedurige beweging gebragt, nu herwaarts dan derwaarts te stroomen. Maar deze vereeniging is niet voor altijd. Hier stuit de bezwangerde lucht tegen een verkoelend voorwerp, een hoog opgestapeld berg- en rotsgevaarte, en, even als aan het koude glas, in het verwarmde vertrek binnengebragt, zet zich de damp aan hetzelve vast, om vervolgens tot water, ook wel tot sneeuw en ijs over te gaan, en de duurzame bronnen te vestigen, uit welke, bij veranderde temperatuur, de beken afstroomen en de rivieren gevormd worden. Daar wederom vallen in de lucht zelve, door plaatselijke of andere oorzaken,

{==265==} {>>pagina-aanduiding<<}
veranderingen voor, en de doorschijnende slof wordt dik, de blaauwe lucht met wolken bezet, het vocht eerst in damp en daarna in regendroppen afgescheiden, en zacht en gelijkmatig, vruchtbaar en verkwikkend daalt de regen des hemels op veld en akker neêr. Door deze en dergelijke middelen is in den bestaanden nood ten volle voorzien. Zoo doet God zijne milde hand open, en laat het aan geene lafenis voor mensch of vee, voor dier of plant ontbreken.
Het ligt in den aard der dingen, dat een voorregt doorgaans aan eenig nadeel is verbonden. Er is geen licht zonder schaduw; en het is eene blijkbare dwaasheid, naar eene wereld te wenschen, waar allen in het bezit van alles waren, hetzij wij daarbij aan menschen, hetzij wij aan zaken denken. Maar daarin mogen wij de voortreffelijkheid der inrigting van het geschapene, daarin de wijsheid en weldadigheid van den Schepper opmerken, dat het onvermijdelijke kwaad zoo veel mogelijk vergoed of ten goede wordt aangewend. Hier nu ontmoeten wij twee dergelijke moeijelijkheden. Vooreerst, dat zoo groot een gedeelte der aarde, als met water bedekt is, voor de bewoning, voor het gebruik van levende en gevoelige schepselen schijnt te moeten verloren gaan. Ten andere, dat de menschen, daardoor van elkander gescheiden, verstoken zijn van de onderlinge hulp, bijstand en wederkeerige verrijking met de voorwerpen, die hier al, elders niet mogen ontstaan. Doch, wat het eerste betreft, behoef ik u te doen opmerken, dat zee en stroomen niet min dan het drooge zijn bewoond; dat het water, even als de lucht, in welke wij leven, voor de minste drukking wijkt, het kleinste insekt in zijnen schoot toelaat, zonder het in eene zijner bewegingen te hinderen, en dat het, van de andere zijde, met verbreede voorwerpen opgevangen, even als de lucht voor den vleugel of het zeil, ja nog volkomener middel biedt, om zichzelven daarin voort te stuwen? Zoo leven en wemelen er duizende schepselen, van den verbazenden walvisch, die ontelbare ponden weegt, tot het slijmdiertje, dat naauwelijks aanraking verdraagt, of tot het mikrosko-
{==266==} {>>pagina-aanduiding<<}
pische voorwerp, waarvoor de droppel eene wereld is. Wat ons de dampkring door de inademing verschaft, om den prikkel des levens te onderhouden, dat wordt voor hen uit de grondstof zelve afgezonderd, door hen bewoond. En niet minder, dan wij, die de aarde betreden, zien zij dagelijks de tafel voor zich aangeregt. Ja, zoo min onder ons het evenwigt verbroken
wordt door te groote toename van sommige of verdwijning van andere schepselen, de onzindelijkheid overhand neemt en de aarde door rottende voorwerpen onbewoonbaar maakt, even zoo min ontbreekt het daar aan verslindenden, die de reinheid bewaren, als ook aan wapenen, listen en middelen, die de vervolgden voor geheelen ondergang behoeden.
En wat de tweede zwarigheid betreft, datzelfde water, hoe weinig belet het ons elkander op te zoeken en bij te staan! Hoezeer strekt het integendeel, om allen vervoer gemakkelijk te maken! Hoe moeten wij het niet als den voornamen band van gemeenschap onder de menschen beschouwen! De zeeën, de rivieren, zietdaar de wegen, welke men in den vroegsten tijd heeft ingeslagen en gedurig beter leeren bewandelen! Denkt aan een binnenland, zonder kusten en zonder rivieren, en gij hebt de beletselen voor u, om hetzelve te doordringen. Wat dat land bevat, welke schatten het ons welligt zou opleveren, blijft grootdeels onbekend. En zoo er menschen waren, zij zijn van alles, wat wij hun zouden kunnen mededeelen, jammerlijk verstoken. Het water, het water levert hier gemakken op, welke het menschelijk vernuft, om wegen aan te leggen, en lastdieren in te spannen of andere middelen uit te vinden, verre vooruitstreefden, en nog immer boven de kostbaarste inrigtingen van anderen aard in menigerlei opzigt zijn te verkiezen. - Maar, zegt gij welligt, dit is een toevallig voordeel, waarvan slechts de menschelijke schranderheid zich tot hare oogmerken heeft weten te bedienen. - Doch, zoo vraag ik, wie gaf dan het water die wonderbare eigenschap, dat, daar het voor de minste drukking wijkt, het tevens de ontzettendste gevaarten draagt? Of hebt gij dat nooit opgemerkt, nooit die eigen-
{==267==} {>>pagina-aanduiding<<}
schap der vloeistof, van welke water meest altijd het voornaamste deel uitmaakt, met aandacht gadegeslagen? Verbeeldt u eene zandwoestijn; het schip zal er op rusten, maar, voor zoo ver het er eenigermate is ingezakt, onbewegelijk op blijven staan; doch, op het water gelegd, en zelfs voor een deel in hetzelve neêrgezonken, wordt het door de minste kracht bewogen en in elke rigting voortgestuwd. Op eene voor ons onbegrijpelijke wijze scheiden de onzigtbare vochtdeeltjes of glijden gemakkelijk over elkander; schoon zij bij onderzoek blijken hard als keijen te zijn, en, door storm
en wind, ja door eigene zwaarte aangevoerd, in staat, rotsen te doorboren en bergen uit hunne plaats te zetten.
Ik moet er nog een paar aanmerkingen bijvoegen, om dit gedeelte van ons betoog ten einde te brengen. De meeste ligchamen of stoffelijke zelfstandigheden bezitten veerkracht; dat is, de eigenschap, om, ingedrukt zijnde, de oude gedaante met kracht te hernemen. Zoo wordt de marmeren stuiter, op de zerk geworpen, voor een oogenblik afgeplat; maar het geweld, waarmede hij zich dadelijk herstelt, doet hem even zoo hoog weêr opspringen als zijn val was geweest. Bij de druipbare vloeistoffen echter, met name het water, bestaat deze eigenschap slechts in geringe mate. En wij mogen niet nalaten hierin de hand der Alwijsheid op te merken. Want, T.T., zaagt gij ooit de zee, door een' stevigen wind gejaagd; zaagt gij ze, tot bergen opgezet, met het ligte vaartuig spelen; zaagt gij ze de hoogste dijken beklimmen en onzen aan haar ontwoekerden grond met een wis verderf bedreigen? O, verbeeldt u dan diezelfde grondstof als eene veer gespannen, elken stoot met gelijken wederstoot beantwoordende, tot op den bodem toe beroerd; en hoe zou zich eenig voorwerp op dezelve mogen wagen, hoe zou eenige dijk of dam in staat zijn hare woede te beteugelen?
Eindelijk. Alle groote wateren zijn zout. Het schijnt wel haast, dat distillering door de lucht of doorzijging in den grond vereischt wordt, om deze eigenschap, die hetzelve voor ons onbruikbaar zou maken, daaraan te ontne-
{==268==} {>>pagina-aanduiding<<}
men. Wanneer en waartoe die zoutheid ontsta, zal ik niet verder onderzoeken. Maar het schijnt eene waarheid, dat de wereld althans van ééne zijde daaraan groote verpligting heeft. Het water bevriest daardoor oneindig minder spoedig, ja zou anders, meent men, die kusten, welke wij onder de gematigde rekenen, weldra met eene bijna onvernielbare ijskorst omringen, en landen als de onze met Groenland en dergelijke streken op gelijke lijn plaatsen.
Zietdaar, G.G., het weldadige en wijze, voor de huishouding der natuur, in eenige opzigten aangewezen! Ik erken, deze blijken van eene welbestuurde Hand, van een wijs en kunstig bestel, zijn misschien niet zoo handtastelijk, als welke in de zamenstelling van plant en dier, vooral den mensch, zijn aan te toonen; maar wie zal ze echter miskennen? Ja, wie ziet er hier en daar niet eene diepte en rijkdom van kennis in, welke zelfs in dat werktuigelijk zamenstel niet is te vinden? Doch wij hebben onze taak niet ten einde gebragt, en zullen dus overgaan, om diezelfde weldadige wijsheid in het water op te merken voor ons bijzonder gebruik.

Misschien merkt iemand aan, dat ik mijne opgaaf reeds ben vooruitgesneld; dat de bevaarbaarheid van het water, ja ook het aangename voedsel, ons door de bewoners van zee en stroomen geleverd, reeds tot het gebruik behooren, door ons van het water gemaakt. Ik erken dit: de natuur en hare voorwerpen schikken zich niet zoo naauwkeurig naar verdeelingen, die slechts voor ons, tot een geregeld overzigt, behoefte zijn. Reeds het eerste bewijs, in deze tweede afdeeling aangevoerd, zal er een nieuw voorbeeld van opleveren. De natuur, zegt men, doet geene sprongen; zij vormt overal zachte overgangen, en immer vindt men voorwerpen, die, als 't ware, met één been op dit, met het andere op dat grondgebied staan.
Inderdaad, het gebruik, door de menschen van het water gemaakt, is zoo veelvuldig, dat ik wanhoop hetzelve algemeen aan te duiden. Het eerste, zoo even door mij

{==269==} {>>pagina-aanduiding<<}
bedoeld, is de aanwending tot drank. Deze is ons met alle dieren gemeen. Honger en dorst zijn de twee eischen, de twee prikkels onzer natuur, om het bouwvallige ligchaam van onderhoud te voorzien. En de laatste wordt alleen door het water bevredigd. Want mogen sommige volken die bevrediging ook voornamelijk in melk aantreffen, en de verfijning van zeden en leefwijze ons tot bier en wijn, tot koffij en thee de toevlugt doen nemen, wat is het anders dan water, hetzij door de natuur, hetzij door de kunst met vreemde, voedende of geurige deelen verbonden? Waar bestaat een grooter gebrek, dan daar het aan deze lafenis mangelt? Wat is zoo onontbeerlijk, zoo verkwikkelijk na lang gemis, zoo krachtig om de bezwekene vermogens te herstellen, als de zuivere en koele bron, als het vocht, dat, als ten teeken van zijne weldadigheid, uit den hemel zelv' afstroomt?
Tweederlei noemden wij de behoefte aan onderhoud van het ligchaam: spijze en drank. Aan geen van beide laat de natuur het hare kinderen ontbreken. Voor den mensch echter is zij het minst zorgvuldig; ten einde hem daarna het meeste wel te doen. Elk dier weet terstond, wat hem voegt, en vindt dit, met meer of minder gemak, voor zich toebereid. Maar de mensch heeft geen zoo bepaald voedsel; onderzoek en beproeving moeten meestal voorafgaan, eer hij iets daartoe aanwendt, en vele voorwerpen zijn niet, dan na zorgvuldige toebereiding, te gebruiken. Onder de middelen, hiertoe aangewend, speelt het vuur eene groote rol. Doch het water is maar weinig minder belangrijk te achten. Hoe vele stoffen worden alleen door koking in, hoe vele door vermenging met water bruikbaar! En waar is een ander vocht, dat deze zuivere, van allen bijzonderen smaak ontbloote grondstof, in de meeste gevallen, zou kunnen vervangen?
Zindelijkheid is eene behoefte voor den beschaafden mensch. De natuur zelve gaat hem daarin voor. Zij is op allerlei middelen bedacht geweest, om de ophooping der onreinheid te voorkomen. Hier zijn het de stormen en de onweders, die den dampkring zuiveren; daar vele groo-
{==270==} {>>pagina-aanduiding<<}
te en kleine gedierten, die op allerlei krengen azen; elders regen en stroomen, die stof en vuilnis wegvoeren. Maar wat staat ons tot dit einde voornamelijk ten dienste? Ik behoef het niet te noemen, T.T. Waar bij een volk het water in overvloed wordt aangetroffen, daar vindt men doorgaans zindelijkheid. Waar het integendeel aan dezen overvloed ontbreekt, als in vele deelen van het Oosten, daar moet de reiniging als een Godsdienstpligt worden voorgeschreven. En ook dit heilig voorschrift wordt te leur gesteld, wanneer de Muzelman zijne wassching kwanswijs met zand verrigt.
Wij stelden daar even vuur en water als de twee groote hulpmiddelen naast elkander, om onze spijzen te bereiden. Het eerstgenoemde zou misschien geene mindere lofspraak dan het andere verdienen, wegens het onberekenbaar nut, dat het ons in vele opzigten aanbrengt, wegens de onontbeerlijkheid van hetzelve, om ook van het water de vereischte dienst te trekken. De mensch, heeft men wel eens gezegd, bezit magtiger noch belangrijker vriend en dienaar, dan het vuur. Dat schenkt hem warmte in de koude, licht in de duisternis, de spade om te graven en het zwaard om zich te verdedigen, spijs om te eten, en het middel, om het zoo geroemde vocht zelf, tot allerlei nut en voordeel, nog oneindig vruchtbaarder te maken. Doch, hoe gevaarlijk, hoe weinig te vertrouwen is die eigen magtige vriend! Aan zijnen band ontsprongen, grijpt hij woedend om zich, en meer, dan hij immer stichtte, heeft hij welhaast verwoest. Hoe stuiten wij zijne woede? hoe stillen wij het gekrijt van vrouw en kind, van den ongelukkigen, die zijn goed en have ziet ter prooije geven? waar zoeken wij troost, als huis bij huis door de vlammen wordt aangetast, en eene wereldstad zich, binnen weinige uren, met vernietiging ziet bedreigd? Het water, zoo vaak de trouwe bondgenoot, wordt hier de teugel voor het vuur. Daarmede, daarmede alleen wordt de felste brand gebluscht. En elders, waar deze gezegende bezitting slechts schaars is uitgedeeld, waar men het nooit volprezen werktuig van onzen van der heide, om het ter regter

{==271==} {>>pagina-aanduiding<<}
plaatse aan te brengen, niet kent - elders mogen geheele steden, met kerken en openbare gebouwen, door de vlam worden weggevaagd, in ons waterrijk land kent men die rampen niet.
Ik sprak daar van een werktuig. En welk eene reeks van nieuwe gedachten opent dat ééne woord voor den geest, die de nuttigheid van het water beschouwt! Hoe vele raderen worden in beweging gebragt door het enkele gewigt van het vallende water! Hoe veel kracht is door een regt gebruik van hetzelve daargesteld, waartoe bezwaarlijk eenig ander middel zou kunnen strekken! Hoe herinnert gij u hier inzonderheid de uitvinding van den Amerikaan, die van uit zijn laat ontdekte land eene nieuwe wereld over de oude deed opgaan! Dat zelfde water, hetwelk in zijnen druipvormigen toestand naauwelijks eenige veerkracht bezat, neemt die, tot damp zijnde verhit, in de hoogste mate aan; zoodat het, met geweld te zamen gedrukt, een onberekenbaar vermogen daartegen stelt, en, door de kunstrijke hand des menschen geleid, het onmogelijke mogelijk maakt. Daar ziet gij, in eene uitgebreide werkplaats, als 't ware, honderd handen in beweging, honderd werkzaamheden in vollen gang, honderd voorwerpen in een oogenblik vervaardigd; en het beginsel van al die beweging is een enkel stoomwerktuig, en de veer van al die kracht is een handvol gewoon water. Daar ziet gij als eene reeks van gebouwen, met menschen, met vee, met allerlei koopwaar opgevuld, met onnaoogbare snelheid langs den weg gevoerd; en er is geen lastdier, dat het trekt, geen kunstige toestel van zigtbaar raderwerk, geen zeil zelfs noch iets voorhanden, dat u het wonder verklaart. Een enkele pot met ziedend water bevat het gansche geheim. Vangt slechts den damp op, laat hem tegen de wielen stuiten, en, van zelve rondgedraaid, voeren zij u, waar gij wilt. Daar, eindelijk, leent het water, in twee onderscheidene vormen, zijne dubbele dienst, en de schipper vraagt naar geene winden meer; het magtige gebied van aeolus heeft een einde genomen; als de trotsche zwaan drijft de sierlijke boot door eigene kracht daarheen.

{==272==} {>>pagina-aanduiding<<}

Gij weet dat alles, G.G.! Maar hebt gij het ook bedacht? Hebt gij bij al den zegen stilgestaan, die ons dit eenvoudige, dit weinig geachte voorwerp in zoo vele opzigten aanbrengt? Hebt gij ook daarvan tot uzelven gezegd: Hoe groot is God in het kleine! welk eene weldaad van zijne hand is datgene, waarvan de Heiland zelf als van het geringste spreekt, zeggende: ‘wie u eenen dronk waters zal gegeven hebben, het zal hem vergolden worden.’ Want voorzeker wij zijn niet blind genoeg, om dat aan toeval of wel eeniglijk aan onze eigene schranderheid toe te kennen, die van niets alles zou weten te maken, het nutteloosste tot de nuttigste einden aan te wenden. Neen, het zijn de bepaalde eigenschappen, de wonderbare, onbegrijpelijke eigenschappen van het water, die ons tot zulk eene aanwending in staat stellen. Wie maakte het zoodanig? wie legde er die krachten in, en deed het, hier in deze, daar in gene gedaante, hier langs dezen, daar langs genen weg, uit de aarde en uit den hemel, uit de zee en uit de lucht, overvloediglijk te voorschijn komen, om zoo vele nooden te vervullen? Waar is een vernuft als dat van den Schepper, om zoo veel en zoo groots in een enkel onaanzienlijk voorwerp zaam te vatten?

Ik beloofde, in de laatste plaats, aan te toonen, hoe ook hier het schoone en verhevene met het nuttige in Gods schepping gepaard gaat. En ik heb hiervoor eenige bijzonderheden gespaard, die anders wederom in het eerste en tweede deel ook hare plaats hadden kunnen vinden.
Spraken de Ouden van eenen proteus, die alle gedaanten kon aannemen; welk voorwerp in de natuur zou meer aanspraak op dezen naam hebben, dan het water? Straks zagen wij het in bijna onzigtbaren damp; vergunt mij, het u aan te wijzen als eene vaste en harde zelfstandigheid, in staat duizenden van ponden te dragen. Vroeger hebben wij gezegd, dat deszelfs zamenstellende deelen hard als keijen waren, zoo als niet alleen deszelfs geluid in een luchtledig vat, maar ook deszelfs uitwerksel in me-
{==273==} {>>pagina-aanduiding<<}
nige omstandigheid aanwijst; en nu verzoek ik u op de sneeuw te letten, die, zachtkens nedergevallen, een meer dan donzen kleed over de aarde uitbreidt, dat, hoe dik ook, zelfs het teederste plantje niet kwetst.
Wie ziet dat niet met welgevallen? Wie bewondert de zuivere witheid niet, alle onreinheid, alle afzigtigheid van eene uitgestorvene natuur met zilverglans bedekkende? En waar is de schilder, die dit zachte, dit luchtige, dit onnavolgbare deksel met verwen maalt? Daaronder rijpt het graan, daaronder voelt zich de aarde zachtelijk gestoofd, en het lentebloempje, dat zijn hoofd daarboven verheft, getuigt van die koestering. Begeven wij ons naar het Zuiden, naar de schoone dreven van Italië. Zeldzaam is daar het verschijnsel der sneeuw; slechts de vreeselijke Vesuvius draagt het als eene kroone des ouderdoms, te midden van de vlammen, die als van zijnen mond uitgaan. Maar dalen eene enkele maal de zuivere vlokken op de altijd groene beemden neer, terstond verzamelt zich het landvolk bij honderdtallen, als om den kostbaarsten oogst te verzamelen; en, zorgvuldig in kelders bewaard, verstrekt het, gedurende den heeten zomer, arm en rijk tot verkwikking.
Verplaatsen wij ons in het Noorden. Doen wij in de eerste plaats het magtige Rusland, het prachtige Petersburg aan. Hoe voedt het zijne talrijke bevolking, aan een' uithoek des lands gelegen, door moerassigen grond omringd, in den langen herfst van geene bruikbare wegen inwaarts voorzien? Het water stolt en verhardt het moeras; de sneeuw valt in overvloed neder en gladt de vlakte; de slede vervangt het rijtuig, en wild en vleesch, door de vorst voor bederf bewaard, voorziet markt en keuken. Doch wie kan zich zulke tooneelen voerstellen, vol levendig gewemel; wie kan inzonderheid aan een bergachtig en boschrijk landschap, als Zweden, in dezen tooi van het helderst wit denken, zonder opgetogenheid door bewondering? Daar rijst de late morgenzon; daar werpt zij goud en purper over de hooge toppen; daar schemert het oog voor een' glans, dien het naauwelijks kan verdragen. Maar spoeden wij voort tot den Laplander, die maanden lang

{==274==} {>>pagina-aanduiding<<}
geene zon aanschouwt: de heldere maan, op de met zilver bedekte aarde teruggekaatst, licht hem op alle paden voor, en het noorderlicht, met dezen bevrozen toestand in onmiskenbaar verband, verheft de schoonheid van het tooneel boven alle gedachten. Verplaatsen wij ons in Zwitserland, beklimmen wij de Alpen, en schouwen wij op de voorraadschuren van eeuwige sneeuw en ijs, om gansch Europa te voorzien: welk een gezigt, wanneer de zon daarop schijnt, wanneer zich allerlei kleurgemengel in dien onmetelijken spiegel vertoont, of de Jonkvrouw haren nooit afgelegden sluijer boven de wolken doet zien! Maar dalen wij een weinig af; volgen wij het beekje, dat, zijpelend te voorschijn gebragt, gedurig toeneemt en dartelend van rots op rots springt; volgen wij het in zijne zamenvloeijing met vele andere, tot eenen geheelen stroom verdikt: daar nadert het een' afgrond, daar stort het zich in denzelven, en, door duizend punten langs de afgebrokkelde bergzijde opgehouden en teruggejaagd, verstuift het tot eene dikke stof, waarin de regenboog zijne kleuren plaatst, tot dat het, weer verdikt en met donderend geraas in de diepte aangekomen, den stoutsten met kille huivering, den ongevoeligsten met aanbiddend gevoel der verhevenheid bezielt. Dat is de wieg, dat is het geboortelied van uwen Rijn, Nederlander; van dien stroom, welke, in vele vertakkingen, u met het omliggende land verbindt, en uwe koopwaren, langs het vlak der zee aangevoerd, tot in het hart van Duitschland brengt. Dat is de wieg en het geboortelied van dien heerlijken stroom, welke, tusschen de schoonste oevers voortgevloeid, den reiziger een onvergetelijk schouwspel oplevert. Aan zijnen zoom, door zijn water gedrenkt, groeijen die heerlijke struiken, welker vrucht den aangenaamsten laafdronk in de hitte verschaft. Zoo kruist zich het nuttige, het schoone en het aangename. Zoo
daalt van uwe bergen, o Eeuwige! de zegen duizendvoud.
Ik zou deze beschouwing gemakkelijk verder kunnen uitbreiden. Ik zou u voor de zee, als het beeld der oneindigheid, of het beeld van onweerstaanbare magt, kun-
{==275==} {>>pagina-aanduiding<<}
nen plaatsen, om u het grootsche, het verhevene in al zijne kracht te doen gevoelen. Ik zou u op zoo vele verschijnselen in het luchtruim kunnen wijzen, waarbij de waterdamp voorzeker de grootste rol speelt; op wolken, donder en bliksemstralen. Ik zou u kunnen uitnoodigen, om de onderscheidene verschijnsels in den winter met dat oogmerk gade te slaan, waarbij elke tak van den boom, met doorschijnend glas omgeven, tevens de zonnestralen op allerlei wijze weerkaatst, en, door den wind gewiegeld, allerlei toonen doet hooren. Ik zou u, met den dichter, naar het zacht gemurmel, het liefelijk geruisch der beek kunnen doen luisteren, of, meer vaderlandsch, u op het meer doen schouwen, dat, als een spiegel, het groote vertrek der natuur opluistert. Ja, zou ik niet van het verhevenst, het meest geestelijk genot mogen spreken, ons door Goddelijke en menschelijke geschriften aangeboden, als gedachten op de opgedroogde linnen pap, met de aangemengde zwarte stof, ter neergelegd? Zou ik niet de schilderkunst zelve..... Doch, zoo ergens, hier zou de uitputting der stof verveling wekken. En zelfs moet ik vreezen reeds te veel te hebben gezegd. Zoo klaar is namelijk de zaak, dat zij geen betoog behoeft; zoo nutteloos bewijs, dat men het naauwelijks wil hooren.
Wel dan, M.G., wandelen wij bij dat licht! Merken wij op al dat schoone en goede! Miskennen wij de weldaad niet, noch verzuimen daarin de wijsheid en de magt des Scheppers op te merken! Zoo groot is Hij in het kleine, zoo ondoorgrondelijk in het eenvoudige, zoo klaar afgespiegeld in het minste werk zijner handen! Wat de zon is aan den hemel, dat is het water op aarde - de hand, die ons alles schenkt, de bron, waaruit alles vloeit, het beeld des Onzienlijken. Daarom zien wij ook, gelijk de zon en het vuur, zoo de magtige rivier of de zee, door sommige volken aanbidden - ja de mannen van wetenschap zelve onzen aardbol, nu als eene dochter van titan, dan als venus, uit den vloed geteeld, aan onze gedachten voorstellen. En de Bijbel, hoe rijk is hij in beelden, van het water ontleend, om ons het hoogste en

{==276==} {>>pagina-aanduiding<<}
beste, de vervulling onzer edelste behoeften af te malen! Hoe treffend beschrijft hij Gods algemeene menschenmin met de woorden: Die zijne zonne laat opgaan over goeden en boozen en regent over regtvaardigen en onregtvaardigen! Welk eene rol spelen bij de Profeten de zee en de wolken, met al de verschijnselen in het door dampen bezwangerd zwerk, om de grootheid en majesteit van Israëls God af te beelden! Ja, hoe hooren wij den weergalm daarvan in de beschrijving van dat ontzaggelijk tijdsgewricht, wanneer de Zoon des menschen komen zal in de heerlijkheid des Vaders, om, zittende op zijnen wolkentroon, het oordeel over levenden en dooden te vellen!
Doch, ik zou te ver afdwalen. Mijn betoog is ten einde. Het waren niet dan aanwijzingen, bij welke ik mij bijna schaam het woord natuurkunde in den mond genomen te hebben. Doch ik troost mij met de spreuk van een' der grootste mannen uit ons vaderland, die zoo zeer als iemand de wetenschap aan het algemeen menschenheil dienstbaar maakte, de spreuk van boerhaave: ‘Het eenvoudige is het kenmerk van het ware.’






Een paar bladzijden uit het werk van den heer mr. J. van 's Gravenweert: Het Noorden en het Oosten.

‘De bemerkingen (?) van lamartine, te dezer plaatse, (den Karmel) over de profeten zijn voortreffelijk; derzelver wording, bestaan en invloed in Israël is inderdaad eene zeldzaamheid; ik weet, dat men dit aan hooger bestiering en inblazing kan toeschrijven, en dat de blijken eener bijzondere bescherming der Voorzienigheid, over hen wakende, in de oude oorkonden aanwezig zijn; doch ook de afgodendiensten hadden, blijkens het geheele Oude Testament, inzonderheid volgens de boeken der Rigteren, der Koningen en der Kronijken, derzelver profeten. Zij vormden allen in Israël en elders eene soort van kaste van voorspellers, van dichters, van wigchelaars, van barden, die derzelver wetenschap door inwijding of erfopvolging mededeelden, wier uitspraken voor Godspraken gehouden werden, die, als het ware, de stem des volks en der waarheid

{==277==} {>>pagina-aanduiding<<}
om lief noch leed verzwegen en aan de magtigen der aarde verkondigden; die geheel afgescheiden waren van de geordende Priesters, en die, bij het verspreiden van meerdere verlichting en grondiger kennis, ook der natuur, te gelijk met alle mogelijke Godspraken, van de aarde verdwenen zijn. Ik weet, dat men hier van bovennatuurlijke medewerking des Allerhoogsten, van de mindere noodzakelijkheid der profetiën, van het mindere geloof der volkeren, van derzelver onwaardigheid om die Godspraken te ontvangen, gewagen kan; doch, wanneer men de geschiedenis van Israël en van alle oude volkeren, ja zelfs, der hedendaagsche Oosterlingen onbevooroordeeld leest en gadeslaat, zal men moeten toestemmen, dat noch deze profeten, noch die volkeren, noch die tijdgenooten veel beter en braver waren, dan wij heden ten dage in het Westen zijn; dat, integendeel, wraakzucht, banvloek, meêdoogenlooze vervolging, partijgeest, bloedstorting en moord, bij de meesten zonder wroeging gebezigd werden, en dat wij allen den hemel mogen danken wegens de grootere verlichting der Westersche volkeren, welke zich, door een' wigchelaar of een' profeet, wie hij dan ook zijn en in wiens naam hij dan ook vloeken moge, niet meer tot zulke gruwelen en onmenschelijkheden, als in die vroegere oudheid zullen doen wegslepen.’

Het bovenstaande, met nog wel meer van dergelijken aard, elders voorkomende, wordt letterlijk alzoo gevonden op bl. 314 en 315 van het tweede Deel van het dezer dagen uitgekomen werk van Mr. j. van 'sgravenweert, getiteld: Het Noorden en het Oosten; en vatten wij de meening des Schrijvers wèl, dan schijnt hij over te hellen tot een gevoelen, hetwelk den Profeten, die, onder het Israëlitische volk, de eeuwen door, tot op de komst des Zaligmakers, van tijd tot tijd, optraden, niet bijzonder gunstig is, en hen in gelijken rang plaatst met de profeten, die (gelijk zijn Ed. zich uitdrukt) de afgodendiensten hadden.
Het moge onverschillig geacht worden, gelijk het ons inderdaad is, welke meening door den Heer van 'sgravenweert te dezen gekoesterd wordt; maar neemt men in aanmerking, dat zijne Reisherinneringen, als die van eenen Landgenoot, voorzeker veler aandacht zullen tot zich trek-
{==278==} {>>pagina-aanduiding<<}
ken, en dat, onder die velen, welligt sommigen de hier ter nedergestelde denkbeelden zouden kunnen aan- en overnemen, dan mogen wij deswege niet onverschillig zijn. De naam des Schrijvers is, door zijnen poëtischen arbeid en zijne voormalige staatkundige betrekking hier te lande, te zeer bekend, dan dat zijn gevoelen, hier of daar, van allen invloed ontbloot zou kunnen geacht worden; en het is daarom, dat wij het voornemen opvatteden, om, in eenige bladzijden, aan te wijzen, dat de wording en het bestaan der Profeten, en derzelver invloed in Israël, geenszins, met de woorden des Schrijvers, onder het zeldzame behoort gerangschikt te worden, en dat men de Godsgezanten des Ouden Verbonds nimmer, met goed regt, op dezelfde lijn mag plaatsen met de voorspellers, dichters en wigchelaars der Heidenen; met andere woorden, met de Priesters van baäl en astharoth of de Babylonische en Perzische wijzen en droomuitleggers, om van de Priesters en Priesteressen, die bij Grieken en Romeinen de orakels spraken, niet te gewagen.
Wij zijn den Schrijver het bewijs voor dit ons gevoelen schuldig, alhoewel hij voor zijne meening geene gronden heeft bijgebragt. Het lust ons echter niet, daarbij in de ontwikkeling van theologische stellingen te treden; maar wij wenschen de zaak uit een historisch oogpunt te beschouwen; voor onszelven overtuigd, dat daaruit zal blijken, dat dit belangrijk onderwerp door den Heer van 's gravenweert zeer oppervlakkig en niet met genoegzame kennis van zaken is behandeld geworden.
Het valt toch al aanstonds in het oog, dat de Schrijver de inrigting der Profetenscholen onder Israël met de eigenlijk gezegde Profeten verwart. De eerstgenoemde en derzelver instelling waren, volgens de aanteekening van den Hoogleeraar van der palm (wiens gevoelen wij, als leek, gaarne overnemen) op I sam. X:5, hoogstwaarschijnlijk samuel's werk. Men oefende zich in dezelve, om Gods deugden en groote daden, aan Israël gedaan, in gewijde liederen, onder het geklank der muzijkinstrumenten, in de taal der geestverrukking op te zingen. Dit heet, in Bijbelstijl, profeteren, dat is, de taal der geestvervoering spreken; spreken, zich aanstellen, als een Profeet. Ten aanzien van dit laatste komt dezelfde spreekwijze voor ten aanzien der zeventig Oudsten van Israël, op wie, volgens Numeri II:25, de Geest

{==279==} {>>pagina-aanduiding<<}
rustede, dat zij Profetentaal spraken. ‘De taal der Profeten (zegt hier van der palm) was die der hooge verrukking en des gezags, om den onmiddellijken last van jehovah te verkondigen. Het voorzeggen van toekomende dingen was slechts iets bijkomends en toevalligs, dat geenszins bij alle Profeten plaats had.’
Omtrent deze Godsgezanten merkt de Hoogleeraar verder op (Inhoud van het boek jesaja): ‘In eenen Staat, welks opperbestuur, ook in het burgerlijke, God aan zich had voorbehouden; in zulk eene Theokratie moest het noodwendig meermalen gebeuren, dat buitengewone personadiën zich vertoonden, die als tolken van den wil des Oppermonarchs te voorschijn traden, hetzij tot handhaving der rijkswetten, wanneer zij straffeloos geschonden werden, het zij om den raad en de voornemens, of ook, in bijzondere gevallen, het verlangen en de bevelen van jehovah te openbaren. Zoodanige mannen waren de Profeten; zij spraken als magt- en lasthebbenden, en wanneer zij hunne zending op eene voldoende en wettige wijze konden staven, was niet alleen het volk hun gehoorzaamheid schuldig, maar ook Koningen moesten zich naar hunne uitspraken gedragen. - Van zoodanige Profeten vindt men gedurig in de geschiedboeken der Israëliten gewag gemaakt. Zij stonden op uit alle rangen en standen des volks, en hunne roeping, hun post was verschillend, naarmate van de gesteldheid des Joodschen Staats bij hunne verschijning, van de behoeften des volks, en van de bijzondere oogmerken van Israëls God. Het voorzeggen van toekomende dingen was slechts een gedeelte van hun beroep, en werd tot hetzelve niet volstrektelijk vereischt; weshalve het ook minder naauwkeurig is, hunne Profetische redevoeringen met den algemeenen naam van voorzeggingen te bestempelen.’
Het blijkt uit dit een en ander, dat het bestaan der dusgenoemde Profetenscholen, en de bestemming van hen, die in dezelve werden gevormd en opgeleid, zoo wel als de roeping der eigenlijk gezegde Profeten, in de Israëlitische geschiedenis althans, geenszins onder de zeldzaamheden moet gerangschikt worden, gelijk de Heer van 's gravenweert ondersteld heeft; en dat zijne omschrijving, aangaande de gewijde Godsgezanten, als behoorende tot eene soort van kaste van voorspellers, van dichters, van wigchelaars, enz. uit een historisch oogpunt, voor onnaauwkeurig is te houden.

{==280==} {>>pagina-aanduiding<<}

Even ongerijmd is de stelling: dat die Profeten, bij het verspreiden van meerdere verlichting en grondiger kennis, ook der natuur, te gelijk met alle mogelijke Godspraken, van de aarde verdwenen zijn. - Niet die meerdere verlichting, maar de invoering van het Christendom in de wereld, heeft aan de zending der Profeten een einde gemaakt. Ook dit is eene historische waarheid, waarop de Schrijver van den Brief aan de Hebreën het oog heeft, wanneer hij Hoofdstuk I:1 aldus aanvangt: ‘God, voortijds veelmaal, en op velerlei wijze, tot de vaderen gesproken hebbende door de Profeten, heeft in deze laatste dagen tot ons gesproken door den Zoon.’ Met andere woorden; de komst van jezus christus in de wereld, en de verkondiging van zijne leer onder de Joden en Heidenen, heeft de noodzakelijkheid van zulke buitengewone zendingen en bijzondere openbaringen van den wil des Allerhoogsten voortaan noodeloos gemaakt. Waar de Zoon zelf verschenen is en gesproken heeft, behoeven wij de tusschenkomst van geene buitengewone Gezanten der Godheid meer. De christus, en Hij alleen, is de waarheid, het licht en het leven. (Joh. I.)
Hetgeen de Heer van 'sgravenweert mingunstigs omtrent de Profeten onder Israël gezegd heeft, moge van de Priesters der Heidenen en van sommige dwaalgeesten en valsche Profeten onder de Joden waarheid behelzen, maar zulks is in geen geval van toepassing op mannen als een mozes, samuël, elias en andere dier aloude Godsgezanten.
En toch kleven, naar het begrip des Schrijvers, op deze mannen, minstens op sommigen onder hen, vele verkeerdheden, ja zelfs wanbedrijven, als wraakzucht, banvloek, meêdoogenlooze vervolging, partijgeest, bloedstorting en moord; terwijl hij den Hemel dankt wegens de grootere verlichting der Westersche volken, die zich niet meer tot zulke gruwelen en onmenschelijkheden, als in die vroege Oudheid zullen doen wegslepen. - Onder zulk eene voorstelling verschijnen de aloude Godsgezanten in een hoogst ongunstig licht; en wilde men deze teekening, op gezag van den Schrijver, overnemen, dan zou gewis het oordeel der verwerping van zulke euveldaders niet verre af zijn! Dan, men geve aan den Bezoeker van het Oosten iets toe! Hij bevond zich op den Karmel, welligt op de plaats, waar eenmaal, op bevel van elias, vierhonderd-en-vijftig Baälspries-
{==281==} {>>pagina-aanduiding<<}
ters waren omgebragt; en dat de herinnering daaraan hem gevoelig trof, is gemakkelijk te begrijpen! Intusschen had de Heer van 'sgravenweert bij het rustig opstellen zijner Herinneringen in overweging behooren te nemen: dat de zeden der volken in die tijden geheel anders waren dan thans; dat bij de Mozaïsche wetgeving de doodstraf op het plegen van de dienst der Afgoden was gesteld; dat de Profeten des Heeren, (de kweekelingen der Profetenscholen) op bevel der afgodische izebel, moorddadig waren omgebragt, en dat de terdoodbrenging der Baälspriesters hierdoor eenigermate kan verschoond worden. Hierbij neme men in aanmerking, dat de ijverige Godsgezant, door de nederdaling van een' bliksemstraal op zijn offer, en de roepstem van het verbaasde volk: ‘de Heer is God!’ in heilige
vervoering gebragt, in een oogenblik van overijling, het besluit neemt, om de godsdienstige hervorming des volks met den dood der priesters te voltooijen; en men zal, zonder nog, naar onze Westersche zeden of Christelijke begrippen, de daad van elias goed te keuren, of zelfs staatkundig te vinden, den Hervormer met eenige verschooning beoordeelen. Alle Hervormers toch waren geene erasmussen of melanchtons.
Indien de Heer van 'sgravenweert dit een en ander in bedaarde overweging had genomen, dan zou zijne oordeelvelling over de Profeten des Ouden Verbonds in eerbiediger en gematigder bewoordingen zijn vervat geweest, en hij derzelver daden niet met zulke hatelijke benamingen vermeld hebben. Maar, daarenboven, ontleenden de Profeten onder Israël hun gezag van den bepaalden last, onder bijzondere omstandigheden, aan hen door het Opperwezen (op wat wijze dan ook) opgedragen; maar geenszins van hunne onberispelijkheid en onfeilbaarheid. Zij waren en bleven menschen, en, als zoodanig, stonden zij voor misvattingen, dwalingen en gebreken bloot, zonder dat zulks iets ontnam aan de waardij en het hoog gezag der openbaringen, die zij, van Gods wege, den volke verkondigden.
De Heer van 'sgravenweert schijnt de geschiedenis der Profeten inzonderheid uit de boeken der Rigteren, der Koningen en der Kronijken geput te hebben; dan hij had daarbij niet moeten voorbijzien, wat de Zaligmaker van deze Godsgezanten getuigde, en in welk eene hooge eere zij werden gehouden bij de eerste verkondigers des Christendoms. Christus getuigt te hunnen aanzien: ‘dat Hij niet geko-
{==282==} {>>pagina-aanduiding<<}
men was om de wet en de Profeten te ontbinden en krachteloos te maken, maar om die te vervullen.’ En zoodanig getuigenis klinkt eenigzins anders, dan dat van den Schrijver der Herinneringen!
Voor het overige verheugen wij ons, met den Heer van 'sgravenweert, over de menschelijker begrippen en zeden van onzen tijd, en wij zien daarin eene weldadige vrucht der verkondiging van het Evangelie, ook aan ons, die eertijds Heidenen waren. Die meerdere verdraagzaamheid blijve voortduren, zonder evenwel in laauwheid en ijverloosheid voor de zaak des Christendoms te ontaarden! Vooral behoede ons de Hemel voor Godsdiensttwisten, die (ook nog in onzen tijd) zoo ligt in haat, vervolgzucht, banvloek, partijgeest, bloedstorting en moord kunnen overslaan, en waarbij dan het tooneel van den Karmel, in spijt der Westersche verlichting, zou kunnen vernieuwd worden! Men sla hierbij slechts een oog op het gebeurde in het Zuiden van Frankrijk en de vervolging der Protestanten, na napoleon's val, en hoede zich, om de oude Profeten, meestal als Hervormers van de Godsdienst optredende, bij een' staat van diep verval en verbastering, averegts te beoordeelen!
Dit weinige zij genoeg, om den verkeerden indruk weg te nemen, dien het oppervlakkige en onnaauwkeurige berigt, door den Heer van 'sgravenweert, omtrent de Profeten onder Israël, hier of daar zou kunnen te weeg brengen. Wij hopen, dat zijn Ed., hetgeen wij desaangaande in het midden bragten, eenige aandacht zal waardig keuren.

Amsterdam, Maart 1841.
W.





Robbert Clive, de grondlegger van de Britsche rijksmagt in Indië.

(Naar het Engelsch.)
Hoe heeft de heerschappij der Engelschen in Oost-Indië zich gevormd en bevestigd? Op welk eene wijs zijn, door Engelands volhardend geduld en Europesche schranderheid, de vorsten des lands, de naneven der Mongoolsche oorlogshelden, de overwinnende en overwonnen natiën dier uitgestrekte gewesten van de aarde verdwenen? Aan welk een verschijnsel heeft men het toe te schrijven, dat eene op

{==283==} {>>pagina-aanduiding<<}
onafmetelijke schaal verspreide, maar in stilstand geraakte en verouderde beschaving door een handvol vertegenwoordigers van eene meer gevorderde en krachtiger beschaving vernietigd geworden is? Welke middelen heeft de erkende bewerker dezer merkwaardige verovering, Generaal robbert clive, tot het verkrijgen van zoo ontzaggelijk eene uitkomst aangewend?
Van dit alles weet Eurapa, Engeland misschien uitgezonderd, zoo goed als niets. De geschiedenis van Indië is nog niet geschreven; het grootste gedeelte der Engelschen zelven is met dit gewigtigste gedeelte hunner jaarboeken onbekend, en de meesten van hen zou men in geene kleine verlegenheid brengen, wanneer men van den slag bij Buscar of van het bloedbad bij Patna met hen wilde spreken. Laat ons eens den eersten den besten onzer landslieden vragen, of holkar een Hindoe of een Muzelman geweest is, en hij zal niets weten te antwoorden. Welk lid van het Parlement zou ons weten te zeggen, of de Onderkoning soeradschadaula te Aude of te Travancore geregeerd heeft? Iedereen kent pizarro en cortes; van clive en warren-hastings weet men slechts even, dat zij bestaan hebben.
En toch was Mexiko's verovering, de overwinning van den zwakken montezuma eene vrij gemakkelijke onderneming. Cortes had veel minder hinderpalen te boven te komen dan clive. De tegenstanders van dezen laatsten, minst genomen dubbel zoo talrijk als de inboorlingen van het Mexikaansche rijk of van Peru, daarbij op een' hoogen trap staande van beschaving en van nijverheid, bezaten steden, grooter en schooner dan Toledo en Saragossa, paleizen en godsdienstgestichten, prachtiger en kostbaarder dan de Dom van Sevilië. Hunne kooplieden waren rijker dan die van Barcelona en van Kadix, en de pracht hunner Onderkoningen verduisterde die der Stedehouders van ferdinand den Katholijke. Cortes had geene drommen welgeoefende ruiterij, door krijgselefanten en parken geschut ondersteund, te bestrijden.
De verovering van het onmetelijke, door Oceanen van ons moederland gescheidene Hindostan door een handvol Britsche burgers is ontegenzeggelijk een wonderwerk der menschelijke geestkracht geweest. Niettemin heeft deze schoone geschiedkundige stof nog geenen haren waardigen bearbeider gevonden: Mill is een drooge kronijkschrijver; raynal

{==284==} {>>pagina-aanduiding<<}
een romantische blaaskaak; malcolm is van orde en juistheid ontbloot, en orme vermoeit door zijne langwijlige uitvoerigheid. De Gedenkschriften over Lord clive's leven, onlangs door de erfgenamen van Sir john malcolm, die de door Lord powis geleverde familiebescheiden geraadpleegd heeft, in druk gegeven, bieden den aanstaanden opsteller eener goede geschiedenis der verovering van Oost-Indié door de Britten kostbare bouwstoffen. Warren-hastings, clive, dupleix, tipoe-sahib en lally-tolendal waren de voornaamste karakters van dit groote drama; maar clive overtrof aan sterkte van ziel, aan genie en aan krijgsbekwaamheid al de overigen. En evenwel is de roem van dezen buitengewonen man op verre na zoo groot niet, als zijne verdiensten en verrigtingen geweest zijn. Het is voor den Europeër een ongeluk, wanneer hij verre van het werelddeel, dat hem het leven geschonken heeft, groote daden volbrengt. Even als lally-tolendal en dupleix, heeft ook clive aan de oevers van den Ganges eenen heldengeest aan den dag gelegd, die, wel is waar, niet voor Engeland, maar echter voor zijne eigene toekomst zonder vrucht geweest is.
Deze stichter van het Indisch-Britsche rijk stamde af uit een oud-adellijk, maar weinig bemiddeld geslacht. Sedert eeuwen in het bezit van een klein erfgoed in Schropshire, had de familie clive hare eigendommen noch vermeerderd noch verminderd. Robbert clive werd den 29sten September des jaars 1725 geboren. Hij was een stoute, eigenzinnige, onbuigzame knaap, die uit alle scholen naar huis gezonden werd. Vechten, boomgaarden plunderen, moedwillige of halsbrekende streken van allerlei aard bedrijven, was zijn lust en zijn leven. Zijne ouders beschouwden het nog als een geluk, dat zij den ontembaren wildzang in zijn 18de jaar eene klerksplaats bij de bureaux der Oost-Indische Compagnie verschaffen konden; en zoo geraakte hij in 1743 naar Madras, met het uitzigt om of aan de landskoorts te sterven, of zijn fortuin te maken.
De Indisch-Britsche magt, die thans een kolossus is, was destijds nog geheel niet aanwezig. Eene maatschappij van kooplieden, die een paar vierkante Engelsche mijlen land bezat, betaalde daarvoor schatting aan de inlandsche regeringen. Tot hunne verdediging hadden deze heeren slechts een paar kleine, van aarde opgeworpene forten, met ettelijke

{==285==} {>>pagina-aanduiding<<}
stukjes kanon bezet, en eene zeer geringe Indische armee, zonder tucht of krijgsdrift, en welker wapening slechts uit pijlen, bogen en schilden bestond. Men leefde duur, en maakte, door nood gedwongen, groote vertering; ook verstond nog niemand de doodelijke werking, van het klimaat te bestrijden, dat is, zich aan een' doelmatigen levensregel, aan matigheid en wijze, niet al te afmattende werkzaamheid te gewennen. Door eene wereldzee, welke men thans in drie of vier maanden overvaart, doch welker overtogt destijds een of anderhalf jaar vereischte, van huis gescheiden, verzonken de Britsche groothandelaars in Oost-Indië in Oostersche werkeloosheid en weelde.
Onder de koloniën, die deze mercantiele leenheeren als beheerschers erkenden, was Madras de aanzienlijkste. In den loop der vorige eeuw had men het eerst fort St. George zien ontstaan, welks wallen door de golven bespoeld werden; en weldra was, rondom hetzelve, eene groote stad als door een' tooverslag uit den grond opgerezen. Door den handel rijk geworden, versierden de Britsche Nabobs de terrassen rondom hunne nieuwe stad met lusttuinen en paveljoenen. Het onverstand der inlandsche regering liet hen in het vol en ongestoord bezit van de vesting en derzelver omgevingen. Zij regeerden - maar, hoe zwak was niet hunne magt, hoe gering hun gezag! Geheel het land erkende den Grooten Mogol, wiens Onderkoning (Nizam) Dekkan bestuurde, als opperheer; en deze Onderkoning had weder eenen plaatsvervanger in den Stedehouder of Nabob van Karnatic. Deze Nabob is tegenwoordig een onbeduidend, schroomvallig bijzonder persoon, wien de Compagnie een genadepensioen verleent; de hoofdstad van den Nizan gehoorzaamt aan de in derzelver nabijheid gekantonneerde Britsche troepen, en hij zelf ontvangt van den kant des Britschen residents welmeenende raadgevingen, welke hij gemoedelijk nakomt. Ook de Groote Mogol is heden ten dage zeer rustig en doet niemand leed; hij ontvangt rekesten, speelt den Monarch, legt zich onder de oogen van eenen Britschen kolonel elken avond te bed, en slaapt onbezorgd in, wanneer die kolonel zijnen sleutel in het slot heeft rondgedraaid. De onbeduidendste klerk bij de Oost-Indische Compagnie heeft meerdere magt en vrijheid dan de opvolger van aureng zeb en schah djehan.
Ik heb hierboven gezegd, hoe de kolonie omstreeks het

{==286==} {>>pagina-aanduiding<<}
jaar 1743 gesteld was, toen de jonge clive met frisschen moed maar niet zeer volle beurs derwaarts op reis ging. Zijne eerste stappen waren moeijelijk. Na eene overvaart, die een vol jaar geduurd had, kwam hij zonder geld en met een ziekelijk ligchaam in een land aan, waar hij niet een' enkelen vriend bezat, en welks zeden hem tegen de borst stieten. Zijn hooghartig en stug gedrag maakte hem vijanden; zijne armoede dwong hem, zich in schulden te steken. Hij nam zijn ambtje zonder lust en ijver waar, en degenen, onder welke hij stond, werden ontevreden. Twee- of driemalen was men op het punt, hem zijn afscheid te geven. In eenen aanval van wanhoop wilde hij zelf zich om het leven brengen: het pannekruid van het pistool vatte geen vuur; hij herhaalde de poging; ook ditmaal was zij vergeefs. Hij onderzocht het wapen naauwkeurig, trok het af, zag dat er niets aan ontbroken had, en riep, het van zich werpende: ‘Welaan, zoo zal ik dan in het leven blijven; want het schijnt mij nu, dat ik hier op aarde toch nog tot iets degelijks bestemd ben!’
In dien tijd had Engeland met Frankrijk en met Spanje te worstelen. Deszelfs bondgenoot, Oostenrijk, bood het tegen de zamenspanning dier twee Mogendheden slechts geringe hulp. Labourdonnaye, Stedehouder van het eiland Bourbon, een man van waarlijk groote hoedanigheden, overrompelde Madras, en dwong de stad zich over te geven; de Fransche vlag wapperde op het fort St. George, en in hetzelve lag een Fransch garnizoen. Labourdonnaye veroorloofde den Engelschen als krijgsgevangenen te blijven, en zij verlieten zich op het woord van eenen man, die hetgeen hij beloofde steeds gehouden had.
Maar een ander opperhoofd, die eerzuchtiger dan labourdonnaye en daarbij minder naauwgezet was, scipion dupleix, Stedehouder van Pondichery, achtte zich door de beloften van zijnen ambtgenoot niet gebonden. Deze man voerde groote dingen in zijn schild: hij wilde niet blootelijk den Britschen handel met Indië vernietigen, maar ook, zoo mogelijk, geheel den Hindostan voor de Fransche kroon veroveren. Hij verklaarde, dat Madras moest geslecht worden. De voornaamste agenten der Britsche Compagnie te fort St. George verlieten de stad in het gezigt van vijftigduizend inboorlingen, en werden onder militair geleide naar Pondichery gevoerd. Robbert clive, zich aan zulk eene vernedering

{==287==} {>>pagina-aanduiding<<}
niet willende onderwerpen, verkleedde, daar niemand op hem lette, zich als Muzelman, ontvlood bij nacht, en borg zich in het fort St. David, hetwelk op geringen afstand van Madras lag.
Hij was thans 21 jaar oud: de eenige loopbaan, waarin hij behagen schiep, was thans voor zijnen krijgshaftigen geest geopend. Hij verzocht om eene plaats als vaandrig, en verkreeg dezelve. In een tweegevecht doodde hij een' der meest gevreesde duëllisten zijner Compagnie, en toonde zich in zijn nieuw beroep even onverschrokken, ijverig en naauwkeurig, als hij in zijn burgerlijk ambt traag, nalatig en ondeelnemend geweest was.
Kort daarop werd tusschen Engeland en Frankrijk de vrede gesloten. Dupleix liet de stad Madras onverwoest blijven. Maar thans ontstond tusschen de Fransche en de Britsche Compagnie in Oost-Indië een strijd, welke de uitgestrektste gevolgen gehad heeft: twee gezelschappen van kooplieden vochten onderling om het nagelaten rijk van baber en aureng zeb.
Sultan baber en deszelfs Turksche oorlogslieden hadden dien staat in de zestiende eeuw gegrondvest. Nimmer nog was een Europesche vorst zoo rijk en - wanneer men het getal zijner onderdanen in aanmerking neemt - zoo magtig geweest, als de zoogenaamde Groote Mogols. De bloote landvoogden van den Paauwentroon heerschten over millioenen menschen, en hunne inkomsten stonden gelijk met die van den Duitschen Keizer. De Stedehouders dezer Onderkoningen telden zoo veel onderdanen en stonden in gelijk aanzien, als bij ons de Hertog van Toskanen of de Keurvorst van Saksen. De van verbazing opgetogene reizigers verzekerden, dat al de pracht van het Vatikaan en al de luister van Versailles verdwenen bij de praal, welke het hof van Delhi ten toon spreidde. Het dwanggezag baart rijkdom, hoopt schatten op elkander; maar datzelfde despotismus verzwelgt ze ook weder en vernietigt zich door de ontwikkeling zijner eigene grootheid. De verslapping der volken, de dwingelandij der grooten, de opstanden van wilde bergvolken bragten na aureng zeb's dood eene soortgelijke uiteenvalling van zijn rijk te weeg, als Europa na het overlijden van Keizer karel den Groote beleefd had. Aureng zeb's kracht en wijsheid hadden zijn rijk te zamen gehouden; die hoedanigheden zonken met hem in het graf, en zijne opvolgers waren scha-
{==288==} {>>pagina-aanduiding<<}
duw-monarchen, die, onder hofnarren en ligtekooijen hun leven verdroomende, hun reusachtig rijk ter prooije lieten aan die het nemen wilde. Het eerst drongen de krijgszuchtige bergbewoners uit hunne onwinbare kloven te voorschijn en plunderden het platte land; kort daarna trok een Perzische veroveraar den Indus over, bemagtigde Delhi stormenderhand, roofde
onmetelijke schatten, en maakte zich ook meester van dien Paauwentroon, dien de kunstrijkste werkmeesters uit Europa met edelgesteenten uit Golkonda bezaaid hadden. Zelfs de beroemde diamant kohi-nur (de lichtberg), die thans op het afgodsbeeld van Orissa vonkelt en te voren in den armband van rundschit-singh gevat was, viel toenmaals in handen van den verschrikkelijken thamasp-koeli-khan.
De Afghans, de Sihks en Dschahts vervolgden rustig het begonnen sloopingswerk. De krijgshaftige stammen der Radschpoeten schudden het juk van hunne schouders. Het vreeselijkste dier roofvolken, de Mahratten, veroverden Puna, Gwalior, Guzerat, Berar en Tandschore. De landvoogdijen plunderende, en Hindostans vlakten verwoestende, verjoegen zij den verschrikten landman, die zijn kommerlijk zaamgespaard geld in zijnen gordel verborg en in de digtste wouden, bij tijgers en hyenen, eene schuilplaats zocht. Nog kwijnde eene vadzige keizerschaduw in het paleis van Delhi, en kocht de deernis der barbaren, wier wachtvuren reeds de muren zijner hoofdstad beschenen, voor schatten gouds. Ook de Europesche factorijen beefden voor die roovers; men moest Calcutta zelf omwallen. Eene halve eeuw lang spilde Engeland goed en bloed, om de Mahratten te beteugelen of te verzwakken. Wat zou nu Indië's lot worden? Welke Monarch zou uit deszelfs vaneengescheurde brokken weder een geheel vormen? Des Grooten Mogols Onderkoningen waren nog slechts onafhankelijke, door rooverhorden gebrandschatte vazallen. Het in de handen van eenige Muzelmansche stamhuizen berustende deelswijze gezag werd met eene van ware veerkracht ontbloote wreedheid geoefend - naast den plunderaar woedde de despoot; nergens was eenig goed geregeld bewind, nergens orde of tucht. De titulaire Keizer van Hisdostan verleende titels, ontving geschenken en gaf plegtig gehoor aan vreemde gezanten; zijne titulair-vazallen handelden op gelijke wijs. Nog tegenwoordig zijn er te Lucknow en Hyderabad kleine goedbezitters, die zich vorsten noemen,

{==289==} {>>pagina-aanduiding<<}
en welken men dit genoegen niet bederft, omdat zij volkomen onschadelijk zijn.
De uitputting des volks, de versplintering der regeringsmagt en het maatschappelijk verval van Hindostan openden een ruim veld voor de Europesche staatkunde. Dit was aan het scherpziend oog van dupleix niet ontsnapt. Alles, wat Engeland naderhand in Oost-Indië heeft uitgevoerd, had deze schrandere man, als bij voorgevoel, doorzien en ontworpen; wij zijn slechts de voetstappen van eenen Franschman gevolgd, jegens wien zijn vaderland ondankbaar geweest is. Ons Europeesch rijk op de puinhoopen van de Aziatische monarchij der Groot-Mogollen stichtende, volgden wij dupleix wenken, volvoerden als 't ware slechts zijne instructiën, en het waagstuk is gelukt. Vijfduizend zeemijlen ver van Hindostan gescheiden, en aanvankelijk slechts in bezit van weinige morgens Indisch land, hebben wij ons rijk van kaap Komorijn tot aan de eeuwige sneeuwvelden van het Himalaya-gebergte uitgestrekt, onze overwinnende wapenen westwaarts tot over den Hydaspes, oostwaarts tot over den Bramapoetra, tot onder de wallen van Ava (in Achter-Indië) gedragen, en in het noorden eenen vazal van Grootbrittanje op den troon van Kandahar geplaatst.
Dupleix zag zeer wel in, dat het aan de schoonste en best ingerigte Indische armee onmogelijk zijn zou, de Europesche taktiek te weêrstaan. Hij begreep echter ook, dat deze krijgslieden van het Oosten, wanneer men hen goed uitrustte, aan wapenhandel en krijgstucht gewende, en aan het bestuur van bekwame veldheeren vertrouwde, luisterrijke overwinningen zouden kunnen behalen, want zij waren niet ontbloot van behendigheid, dapperheid en leerzaamheid. Hunne inlandsche vorsten konden nuttige werktuigen worden, en waren als tegenstanders niet gevaarlijk. Men kon hen of van alle kanten aangrijpen en onderwerpen, of hen met diplomatieke kunst beheerschen en hen als vergulde draadpoppen naar welgevallen doen handelen.
Immers, wie waren die lieden toch, en wat waren hunne regten of aanspraken? Bezaten de Onderkoningen en Nabobs het gezag van leenheeren, dan wel van vazallen? Beide liet zich beweren of bestrijden; want zij gehoorzaamden den Keizer van Delhi slechts in theorie, en waren in praktijk volkomen onafhankelijk. Moest men hunne waar-
{==290==} {>>pagina-aanduiding<<}
digheid als erfelijk, dan wel als bij keuze toebetrouwd beschouwen? Ook dit scheen twijfelachtig. Hierbij kwam nog, dat in Hindostan, gelijk in elken vervallenden, onherstelbaar verzwakten Staat, de wetten geenen grondslag en de volken geene overlevering en geen vertrouwen meer hadden. Dupleix loerde op een voorval, hetwelk voor zijne oogmerken gunstig zijn mogt, en zulk een voorval bleef niet achter.
In het jaar 1748 stierf de Koning van Dekkan (*). Hij was, onder die leenmannen zonder leenheer, een der geduchtste geweest. Nizam-el-mulk liet de heerschappij over Dekkan aan zijnen zoon nazir-dschoeng na. Maar weldra deed zich tegen dezen eenen mededinger op in zijnen eigenen neef mirsafa-dschoeng. Oom en neef streden tegen elkander. Middelerwijl meldde zich nog een derde pretendent in den persoon van tschoenda-sahib, die op het bezit van Karnatic, (†) eene der rijkste provinciën van Dekkan, reeds sedert lang door anawerdi-khan beheerd, aanspraak maakte (§). Tschoenda-sahib en mirsafa-schoeng verbonden zich tegen nazir-dschoeng en anawerdi-khan. Deze binnenlandsche krijg was voor de plans van dupleix buitengemeen gunstig, en men verbeelde zich zijne blijdschap, toen de nieuwe pretendenten hem aanzochten om hulp, welke hij ook zonder dralen verleende. Door 400 Franschen en 2000 naar de Europesche wijs in den wapenhandel geoefende Spahi's (Sepoys, Cipayers) ondersteund, behaalden tschoenda-sahib en mirsafa-dschoeng eene luisterrijke overwinning, die hun bijna geheel Karnatic in handen leverde. Anawerdi-khan sneuvelde op het slagveld; zijn zoon muhammed, de Nabob van
Arcot, (**) herzamelde de droevige overblijfsels van zijns vaders armee, en week daarmede naar Tritschinapole. Nazir-dschoeng werd door zijn eigen volk vermoord, en dupleix, die met eigene hand eenen Nabob en eenen Nizam in het gebied geplaatst had, beheerschte thans in hunnen naam geheel het zuider-
{==291==} {>>pagina-aanduiding<<}
deel van Hindostan. Van de rivier Kistnah tot aan kaap Komorijn (*) tot Stedehouder benoemd, met de schatten van den overwonnen Onderkoning verrijkt, aan het hoofd eener armee van 7000 ruiters, trok hij zegevierend Pondichery binnen. Hij droeg oostersche kleeding en deed zich in mirsafa-dschoeng's palankin dragen. Men stond hem het regt toe, om munt te slaan; welk regt ook sedert aan de stad Pondichery uitsluitend behoord heeft. In de plaats van mirsafa-dschoeng wist dupleix een ander zijner beschermelingen in te dringen. Dertig millioenen menschen gehoorzaamden hem! Als heer der heeren, welke hij verheven had en in wezen hield, vereeuwigde hij het aandenken aan deze snelle en verwonderlijke uitkomst door medailles, welke hij slaan liet, door eene eerzuil met vele zinnebeelden en opschriften, en door het stichten eener nieuwe stad, waaraan hij den naam gaf van Dupleix-Fatihabad (Dupleix-zegestad). Op deze wijs dan hadden de Franschen de rigting aangewezen, den weg gebaand, het voorspel van Engelands zegepralen gevierd.
Ondertusschen had, voor dat oogenblik, de Britsche Compagnie hare mededingster met eenen eenigen gewonnen slag de heerschappij over het derde deel van den Hisdostan zien verkrijgen, en kon hiertegen slechts krachteloozen wederstand bieden. Geslagen en geheel ontmoedigd, waren de Engelschen overal voor dupleix terug geweken. De inboorlingen waren voor ons van verachting doordrongen, en waanden, dat er in Europa geene natie gevonden werd, die met de Franschen te vergelijken ware. Vruchteloos waren alle pogingen der Compagnie, om den te Tritschinapole door dupleix en tschoenda-sahib geblokkeerden muhammed te ontzetten. Schrik en moedeloosheid waren reeds algemeen, toen een vijfentwintigjarig jongeling, die den titel van Kapitein en Krijgscommissaris had, een bij uitstek stout ontwerp voorsloeg - deze jongeling was onze clive. ‘Terwijl tschoenda-sahib,’ dus sprak hij, ‘zich bezig houdt Tritschinapole te belegeren, laat ons zijne hoofdstad Arcot aantasten; dit is het eenige middel, om muhammed-khan te verlossen, en eenen tegenstander tegen onze vijanden te behouden. Is muhammed eenmaal gedood of gevangen, zoo zijn wij vernietigd.’

{==292==} {>>pagina-aanduiding<<}

Men geeft hem 300 Spahi's, 200 Engelsche soldaten, en tot officieren een aantal klerken, die nog geen buskruid geroken hadden. In snelmarschen, stormen en regenvlagen niet achtende, rukt hij op Arcot aan, overrompelt het, verjaagt het garnizoen, en bezet de stad zonder slag of stoot. Maar de plaats innemen was ligter, dan er zich te handhaven: onbeduidende aarden wallen, grachten zonder water, verzwakte soldaten, die onder den invloed van het klimaat wegstierven en schrale proviand, ziedaar de hulpbronnen, waarover een jong mensch, dat nog niet lang geleden schrijver op een kantoor was, beschikken kon! De vijand haalde versterking, en sloeg zich voor de zwakke wallen van Arcot neder. Plotseling, te middernacht, doet clive eenen uitval, houwt de helft der belegeraars in de pan, verstrooit de overigen, zonder een enkel man van zijn volk te verliezen. Tschoenda-sahib, ofschoon uiterst verslagen, wilde nogtans de belegering van Tritschinapole niet opbreken; hij vroeg van dupleix 150 Fransche soldaten, deed 2000 man uit Vellore komen, voegde van zijne eigene troepen nog 4000 man hierbij, en vertrouwde aan zijnen zoon radscha-sahib een leger van 10,000 strijders, dat nu tegen Arcot op marsch ging.
Die vervallen vesting scheen volstrekt buiten staat, om eene belegering te verduren. Er was gebrek aan leeftogt. Het kleine garnizoen bestond uit Oosterlingen en Engelsche kooplieden; geen innig verband knoopte het aan elkander; het was zonder krijgservarenis, en ondanks het jongst behaalde voordeel, had het geringe krijgsdrift. Maar clive wist aan hetzelve dat blinde, dweepende vertrouwen, die onbeperkte verknochtheid aan den bevelhebber in te boezemen, die steeds als met tooverkracht ter overwinning leiden. Op zekeren dag kwamen zijne Spahi's tot hem, en verzochten hem, alle uitdeeling van koren voor zijne Europesche soldaten te willen bewaren, want dat zij, (de Spahi's) aan eene soberder levenswijs gewoon, zich gaarne met rijstenat vergenoegen wilden. De geschiedenis kent geen aandoenlijker voorbeeld van militaire zelfverzaking en geen treffender bewijs der magt, die eene sterke ziel op eenvoudige gemoederen uitoefent. Vijftig dagen lang weerde men zich met leeuwenmoed; radscha-sahib, die beducht was voor de aankomst van een korps Mahratten, om welks bijstand de Compagnie onderhandelde, wilde clive tot eene

{==293==} {>>pagina-aanduiding<<}
kapitulatie bewegen, en dreigde geheel het garnizoen over de kling te zullen doen springen, indien men zijne voorwaarden niet aannam. ‘Zeg hem,’ antwoordde clive den aan hem afgevaardigden bode, ‘dat zijn vader den troon geroofd heeft, dat zijne armee uit roofgeboefte bestaat, en dat eene door Engelsche soldaten verdedigde bres van zulke lafaards niets te vreezen heeft. Nu werd besloten te stormen. Radscha-sahib koos een' in de geschiedboeken der Muzelmannen gedenkwaardigen dag - het lijkfeest van hussein, den zoon van ali. De regtzinnige belijders van den Islam gelooven zelfs nu nog, dat elk der hunnen, die op dezen als heilig beschouwden dag in het gevecht tegen ongeloovigen sneuvelt, onmisbaar het paradijs deelachtig wordt. Dit vuur van godsdienstdweeperij verhitte radscha-sahib nog meer door dronkenmakende en andere prikkelmiddelen, welke hij aan zijne soldaten deed toedienen, en zoo renden zij in eenen dubbelen roes op de wallen van Arcot los.
Clive had zijne voorzorgen genomen, en juist lag hij, afgemat van inspanning, te bed, toen er ten storm geblazen werd. Hij sprong op en snelde op zijnen post. De olifanten der vijanden, welken men het voorhoofd met ijzer bepantserd had, stieten als levende muurbrekers gaten in de citadel; doch weldra, de kogels der belegerden in hun vleesch voelende doordringen, vloden deze reusachtige dieren, en vertraden een' hoop gewapenden, die hen gevolgd was, als notendoppen. Clive zelf nam de plaats in van eenige min behendige kanonniers, en bediende hun veldstuk, dat geheele rijen nederwierp. De belegeraars waren 10,000, de belegerden 320 man sterk. Niettegenstaande deze ongehoorde onevenredigheid werden de eersten, die met eene blinde razernij tegen de wallen aanstormden, door een zoo moorddadig vuur ontvangen, dat niemand onder de wallen op de been kon blijven. Clive had, op het aangevallen punt, zijn hoopje volks in drie gelederen geschaard: terwijl in het eerste gelid de beste schutters niet anders deden dan vuren, waren het tweede en derde gelid slechts bezig met laden, en zoo dikwerf een welgerigte kogel afgeschoten was, ontving de voorman van zijnen achterman een versch geladen geweer. Den geheelen wal langs volgde, iedere seconde, de eene kogel den anderen - eene hagelbui, welke de stormende drommen drie malen nederpletterde. Eindelijk

{==294==} {>>pagina-aanduiding<<}
gaven deze den aanval op; wie zich nog roeren kon, wendde den rug, en weldra was alles eene wilde, verwarde vlugt.
Een uur lang had de strijd geduurd: de bezetting had zes, de vijand vierhonderd man verloren. De nacht viel in: clive en de zijnen waren wachtende, dat men den aanval hervatten zou; maar de morgen brak aan, en zie, de vijand was afgetrokken, zijn artillerijpark en ammunitie den Engelschen ten buit latende!
Deze zege was het sein van Engelands overwigt in Oost-Indië. Met verbazing zag thans de regering, welk eenen man zij in clive bezat. Men zond hem uit het fort St. George 250 Engelschen en 700 Spahi's toe. Aan het hoofd eener kleine armee van 1250 man trok hij het Mahratten-korps, waarvan wij hierboven gewag gemaakt hebben, in snelmarschen te gemoet. Deze roofsoldaten hadden tot nog toe de Britsche Compagnie, omdat haar volk steeds geslagen werd, als bondgenoot gering geacht; maar de schoone verdediging van Arcot veranderde thans die minachting in bewondering. Hun aanvoerder morari-raho brak met zijne manschap op, en nadat deze troepen zich met het hoopje onder clive vereenigd hadden, leverde deze aan de 5000 man, die radscha-sahib nog over had, een' veldslag. Onder diens volk bevond zich eene keurbende Franschen, die, hoezeer slechts 300 man sterk, de zege langen tijd deed weifelen. Eindelijk bleven de Engelschen, nadat 600 Spahi's tot hen overgekomen waren, meester van het slagveld. Ook de krijgskas viel clive in handen, die nu ook, zonder slag of stoot, de stad Kondscheweram innam. De Mahratten beweerden, dat clive's manschap van eenen anderen stam moest zijn, dan de Engelschen in het fort St. George; en inderdaad ook had hij hen in zulk eene mate verlevendigd, bemoedigd, gehard en onder eene betere krijgstucht gebragt, dat zij voor geheel andere lieden konden doorgaan.
De overwonnen radscha-sahib bragt een nieuw leger op de been, verwoestte den omtrek van Madras te vuur en te zwaard, vernielde de prachtige villa's der kooplieden, en rukte tot onder de muren der vesting. Clive snelde toe, sloeg ook dit leger, verliet het slagveld, om dupleix eerzuil onderstboven te werpen, en maakte Fatihabad, de overwinningsstad, met den grond gelijk. De begoocheling van dupleix onoverwinnelijkheid was nu verdwenen, de tooverkracht van deszelfs naam vernietigd. Thans kwam het

{==295==} {>>pagina-aanduiding<<}
er nog slechts op aan, om muhammed-khan, die te Tritschinapole geblokkeerd was, te ontzetten. Clive nam ook deze taak op zich. De in den rug aangetaste belegeraars geraakten tusschen twee vuren en gaven zich over. Tschoenda-sahib viel in handen der Mahratten, die, tot hunne schande, hem om het leven bragten. De Engelschen zegevierden overal.

(Het vervolg en slot hierna.)





De Fransche jury.

(Naar alphonse karr). (*)
Ik heb eene geweldige hoogachting voor de edele instelling der Jury, gelijk ik over het algemeen voor alle mogelijke instellingen heb; maar desniettemin kan ik mij van zekere mathematische redenering tegen dezelve niet onthouden.
Tacitus en cicero hebben gezegd, dat de waarheid slechts ééne gedaante heeft, de logen duizende. Hieromtrent, geloof ik, is wel ieder het eens. Inderdaad, wanneer een eenig regter eene slechts min of meer ingewikkelde zaak te beslechten heeft, zoo zijn er, minst genomen, twaalfderlei wijzen van beslissing, onder welke toch natuurlijk slechts ééne enkele de ware zijn kan. Voor eenen te onregte aangeklaagde is het dus reeds een groot nadeel, slechts ééne kans voor zich en elf tegen zich te hebben; en zeker reken ik nog zeer matig, wanneer ik tegen een juist vonnis maar elf verkeerde stel. Doch zelfs naar dezen maatstaf kan men, bij twaalf gezworenen, twaalf mogelijkheden eener juiste oordeelvelling en daartegen honderd tweeëndertig eener valsche onderstellen.
Hoe dikwijls gebeurt het, dat dezelfde beschuldigde, dien de eene regtbank ter dood veroordeeld heeft, door eene andere volkomen vrijgesproken wordt, en zulks ondanks de voortreffelijk opgestelde redevoeringen van den Heer Procureur-generaal!

{==296==} {>>pagina-aanduiding<<}

Over het algemeen is de ambtspligt van dezen man een der belagchelijkste en tevens onzedelijkste, welke ik ken. Vijftien jaren van zijn leven brengt een Advokaat door met het verdedigen van onverschillig wien of wat; vervolgens wordt hij Procureur-generaal, en brengt nu nog eens vijftien jaren door met aan te klagen onverschillig wien of wat. Van tien beschuldigden worden er ten minste vijf vrijgesproken. De Procureur-generaal keert derhalve ten minste vijf malen van het parket naar huis, nadat hij zich vijf uren lang alle mogelijke moeite gegeven heeft, om eenen onschuldige op het schavot te brengen. Vervolgens nuttigt hij een lekker diner, gaat naar den schouwburg of naar gezelschappen, waarin hij met de uiterste beleefdheid en achting ontvangen wordt. Zonderling inderdaad, vooral daar men zulk een' onoverwinnelijken afkeer en weêrzin tegen den beul heeft; en evenwel zou, wilde men den Procureur-generaal en den beul op eene en dezelfde hoogte stellen, de laatste een zeker aantal onschuldigen, willens en wetens, den kop moeten afgeslagen hebben.
De wegens halsmisdaad beschuldigden worden, bij eene zitting der Assises, altijd tot de laatste zitdagen bewaard. De gezworenen zijn dan reeds afgemat en ongeduldig geworden; en niet zelden is een mensch voor al zijn leven tot de galeijen veroordeeld geworden, minder om de zwaarte van hetgeen hij misdreven, dan omdat hij aan eenen Advokaat gelegenheid gegeven had, de Jury in eene vier uren lange redevoering te vervelen.
Gewoonlijk verdeelt men de gezworenen in twee klassen: In die gezworenen, welke met het voornemen komen om nimmer schuldig te verklaren; en in die, welke met het voornemen komen om altijd schuldig te verklaren.
De Heer lafitte verhaalde eens, dat hij eenen gezworene op de volgende wijs had hooren redeneren: Zoo geheel zonder reden zal men dat mensch daar toch wel niet tusschen twee Gendarmes op het geregtsbankje gezet hebben. Immers zou men niet durven wagen, mij of eenig ander eerlijk man aldus te behandelen. Iets moet de vent dan wel gedaan hebben. Gevolgelijk spreek ik: schuldig!
Zij, welke nooit schuldig verklaren willen, spreken steeds van verzachtende omstandigheden. Een mensch was beschuldigd, zijne zuster vermoord en haar lijk aan stukken gesneden te hebben. De daad was bewezen. De Jury verklaarde

{==297==} {>>pagina-aanduiding<<}
hem schuldig, maar met verzachtende omstandigheden. Waar mogen die omstandigheden wel te zoeken geweest zijn? Misschien, omdat het zijne zuster was, of omdat hij de stukjes regt klein gesneden had? - Daarenboven heb ik, met betrekking tot de regtspraak door gezworenen, nog eene opmerking gemaakt, welke ik meen te moeten mededeelen.
Alles is thans in handen van kooplieden, soms wel van kramers en winkeliers: het koninklijk gezag, de dagbladen, de posten en eerambten enz.; zelfs de justitie kon hun niet ontsnappen: laat ons eens zien, hoe zij dezelve handhaven. Volgens alle wetboeken en wetgevers, juristen en moralisten van alle tijden en landen, is moord de strafbaarste aller misdaden, hoe zij ook heeten mogen; diefstal staat twee of drie graden lager op de schaal. Sedert de invoering van het Jury-gerigt is die rangschikking omgekeerd; de schrikkelijkste, afschuwelijkste, strafwaardigste misdaad is diefstal. Moord vindt veel ligter verontschuldiging; wel te verstaan, dat ik hier van moord uit haat of wraakzucht spreek. Een roofmoord, dat is een met diefstal gepaard gaande moord, wordt even zwaar gestraft als diefstal zelf. - Twee menschen beleedigen onderling elkander, uit haat, verachting, of om welke reden het anders zijn mag. Nu wordt een dier beide door den ander gedood; zeker, dit strookt niet met de voorschriften van wet of zedeleer, denken de gezworenen, maar ons raakt het toch niet van zoo geheel nabij; de maatschappij, de betrekkingen der zamenleving (woorden, die in den mond van eenen gezworene hetzelfde beteekenen, als ‘ik,’ op gelijke wijs als het woord ‘volk’ in den mond van eenen demagoog) worden daardoor niet bedreigd. Maar een koopman (zoo als ik zelf er een ben) is bestolen geworden; hij woonde in eene afgelegene straat (even als die, waarin ik woon); de maatschappij (ik) heeft (heb) veel geld. De (mijne) eigendommen worden bedreigd. Gevolgelijk is diefstal de ergste aller misdaden. - O, gij Egoïsten!





Schipbreuk en broederliefde.

Statig kliefde de uit Oost-Indië terugkeerende Henriette en Betsy de golven der Atlantische zee, en stevende, door eene zachte koelte uit het zuidwesten voortgestuwd, het Kanaal in.

{==298==} {>>pagina-aanduiding<<}
Had men voor eenige dagen reeds met blij gejuich de Europesche kust begroet, nu werd deze blijde aandoening op nieuw en krachtiger opgewekt, daar men welhaast toch het vaderlandsche strand zou zien, en zich het vrolijk welkom door de manschappen der loodsboot zou hooren toeroepen. De meesten aan boord waren in eene zeer vrolijke stemming: - en geen wonder! - na zulk eene verre zeereis de vaderlandsche kust nabij te zijn, zich met de hoop streelen, magen en vrienden in welstand te zullen ontmoeten; van de vermoeijenissen uit te rusten, en zich in het midden van een geliefd gezin te verpoozen; welk een lagchend verschiet!
Onder de passagiers waren er, die na een langdurig afzijn tot hun Vaderland en hunne betrekkingen wederkeerden; hun verlangen was des te onstuimiger, naarmate zij langer afwezig waren geweest, en, hoe meer zij het einddoel naderden, des te vrolijker klopte hun hart, en de pijnigende gedachte, of zij alles wel zoo zouden vinden, als zij het wenschten, was niet in staat, de vrolijke gewaarwording van het heden te verstoren.
De bedaarde zeeman echter juicht niet zoo luide over de bijna volbragte reis; maar eerst dan, als hij de plaats zijner bestemming bereikt heeft. De ondervinding toch heeft hem geleerd, dat, hoe klein de afstand ook moge zijn, welke hij nog moet afleggen, ook daarop nog hem al de gevaren vergezellen, die het grillig element, dat hij bouwt, oplevert. De gezagvoerder van den bodem en zijne stuurlieden juichten daarom niet zoo luid mede; zij namen weinig of geen deel aan de vrolijke gesprekken der passagiers, die reeds in hunne gedachte den vaderlandschen bodem betraden en zich door hunne bloedverwanten en vrienden begroet zagen. Wel waren zij dankbaar en verheugd over de tot dusverre gelukkig volbragte reis; maar zij waagden nog niet dien vrolijken blik in de toekomst, dien de minkundigen en minder door de ervaring onderwezenen zich veroorloofden.
Onder de schepelingen bevonden zich twee broeders van het eiland Texel, cornelis en albert hofsté, de eerste 19, de tweede 11 jaren oud. Ook zij verlangden naar de ouderlijke woning, vooral de jongste, wiens eerste reis het was; ook zij verheugden zich bij de gedachte, wanneer het schip ter reede kwam, hoe zij dan het geliefkoosde eiland zouden

{==299==} {>>pagina-aanduiding<<}
zien, waarop zij geboren en opgevoed waren, en den toren zouden herkennen, in welks nabijheid de ouderlijke woning gelegen was.
Meer en meer naderde men de vaderlandsche kust, en op den derden dag werd dezelve vrolijk begroet.
Niemand der passagiers of der schepelingen scheen echter opgemerkt te hebben, dat de ervaren Kapitein met bezorgdheid den barometer gade sloeg en met zijne stuurlieden meermalen in stilte beraadslaagde. Nog immer door eene, hoewel meer en meer aanwakkerende zuidwestelijke koelte voortgestuwd, dachten zij slechts aan het einde van hunnen togt, en konden zich het gegeven bevel, om zeil te minderen en te reven, niet verklaren. Spoedig bleek het echter, dat deze voorzigtigheids maatregelen niet te vergeefs waren; want binnen weinig tijds had zich het tooneel geheel veranderd. Aan den westelijken horizon vertoonden zich, even als eene bergketen, donkere massa's, die, in de snel overvliegende losse wolken, boden schenen vooruit te zenden, om hunne naderende komst te verkondigen. Snel groeide de zich immer meer verheffende wind tot eenen vreeselijken storm aan, en het trotsch gevaarte, dat even te voren nog zoo statig de golven had doorkliefd, werd thans als eene zwakke hulk heren derwaarts geslingerd, terwijl de stevige masten zich als riethalmen voor den storm bogen. De vreugde had nu bij velen der schepelingen plaats gemaakt voor den angst; slechts het gelaat der ervarene zeelieden bleef kalm; slechts zij behielden hunne rustige houding en die tegenwoordigheid van geest, welke in het gevaar zoo noodig is en waarvan het behoud van schip en leven soms alleen afhangt. Zonder bekommering waren zij echter niet: zij kenden ten volle het netelige van hunnen toestand op eene zee, waar het uitschieten van den wind in den storm de anders zoo vriendelijke vaderlandsche kust tot hunnen doodelijksten vijand maakt.
Wee den zeeman, die, als de storm uit het noordwesten buldert, zich in de nabijheid van onze kust bevindt! Dan baat meestal noch kunde, noch beradenheid, noch onbezweken moed; het is, of eene onzigtbare magt het schip de stranden nader trekt, die men het wil doen ontvlieden, en in angstige verwachting ziet de schepeling het oogenblik te gemoet, dat zijne kiel op eene der banken zal stooten, welke de Natuur als een voormuur voor onze stranden heeft opgeworpen, om de woede eener verbolgene zee te breidelen. Vreeselijk is de

{==300==} {>>pagina-aanduiding<<}
schok, als het sterkgebouwde gevaarte den grond raakt, en alles met dien éénen schok reeds uiteen dreigt te spatten. En dit was het lot van de Henriette en Betsy: de storm nam meer en meer in hevigheid toe, en met het uitschieten van den wind scheen hij zijne woede te verdubbelen. In eenen stikdonkeren nacht was het schip de speelbal der golven; geene vriendelijke ster vertoonde zich aan het zwarte uitspansel; alleen het kompas onderrigtte hen nog den koers, welken zij hielden; tusschenbeiden liet zich het vuur van Kijkduin zien, en gaf hun de treurige zekerheid, dat zij de kust al te nabij waren.
De Noordzee, welke in den loop der eeuwen zoo veel van ons land heeft ingezwolgen en zware bosschen op deszelfs westkust vernield heeft, in wier boomstammen en takken de visschers, ver in zee, nog meermalen met hunne netten verwarren, zou, in onbeteugelde woede, welligt reeds veel van de Eilandengroep, die zich van de punt van Noordholland noordoostwaarts uitstrekt, hebben weggenomen, had de Natuur hen niet door weldadige dammen beschermd, en in de Noorder- en Zuider-Haaks hun trouwe wachters geschonken, die den grimmigen vijand afkeeren. Vooral zijn zij weldadig voor Texel, maar dikwerf noodlottig voor den zeeman, wien de naam alleen dezer banken eene kille huivering aanjaagt. De vreeselijke kracht der woest voortrollende zee wordt op hunne breede ruggen gebroken, en, vertoornd over die belemmering, beukt zij ze met zulk eene ontzettende kracht, dat hun zand tot eene zoo vaste massa wordt ineengeslagen, dat het den rotsgrond in hardheid kan tarten. Nu tracht de in zijne vaart gestuite waterberg, terwijl hij woedend uiteenspat, zich met donderend geweld tot de wolken te verheffen, en, als eene lichtende vlam in den stikdonkeren nacht, geeft hij nog in eene schrikverwekkende branding, den zeeman, die hem nabij is, zulks te kennen; niet als eene vriendelijke baak, die hem wil behoeden, maar als het sein des doods, dat hem verkondigt, dat hij zijn graf nabij is: want, helaas! als hij die branding bespeurt, is hij meestal verloren.
Nog worstelde de Henriette en Betsy tegen den storm, en de Kapitein en zijne onderhoorigen deden alles, wat zeemanschap vermag, om het veege schip, zoo mogelijk, van de kust te houden. Nog hadden de gezagvoerder en zijne officieren hunne bedaardheid niet verloren, maar gaven met kalmte hunne bevelen, en, niettegenstaande het vuur van

{==301==} {>>pagina-aanduiding<<}
Kijkduin hun immer duidelijker werd, en zij hieruit ontwaarden, dat zij de kust meer en meer naderden, behielden zij hunne rustige houding; maar op den roep van: branding vooruit! konden de beangste passagiers op het gelaat van hen, door wier kalmte zij tot dusverre nog eenigzins bemoedigd waren, maar al te duidelijk lezen, wat hun te wachten stond, en akelige angstkreten mengden zich met het loeijen van den wind, het geraas der hevig beroerde zee en het vreeselijk kraken van het schip. Met een van schrik verstijfd gelaat staarden allen op den geduchten vijand, dien zij, niettegenstaande alle hunne pogingen om hem te ontvlieden, steeds nader kwamen; als in bedwelming vestigden zij hunne oogen onafgebroken op het vreeselijk verheven schouwspel, tot dat zij door eenen hevigen stoot uit hunne bedwelming ontwaakten, en van hunnen treurigen en veegen toestand maar al te zeer overtuigd werden. Nu rolde de noodkreet in vertwijfeling uit aller mond; maar, wie hoorde de stemmen der om hulp roependen in deze waterwoestijn? De krachten van den anders zooveel vermogenden mensch schoten hier te kort: zijne stem was te zwak, om het naastbijgelegen land te bereiken. De Kapitein liet noodschoten doen, en het kruid, dat anders aangewend wordt om te verderven en te dooden, werd nu gebruikt als bode van het doodsgevaar, waarin menschen verkeerden, en moest tot het gehoor van den waakzamen kustbewoner doordringen, om hem den hagchelijken toestand van in nood zijnde zeelieden te verkondigen. Dof, maar onbedriegelijk werd die stem in den storm gehoord, en Texels zeelieden werden door haar gewaarschuwd, dat de Noorder-Haaks het tooneel van jammer en ellende was. En die stem klonk niet te vergeefs; naauwelijks was zij gehoord, of moedige mannen maakten dadelijk aanstalte om de ongelukkigen ter hulpe te snellen, en noch het huilen van den storm, noch de hooggaande zee hield hen terug, om, met het aanbreken van den dag, in
zee te steken.
Het was, of de verbolgen zee, in hare vaart gestuit, zich nu op het ongelukkige schip wilde wreken; want woest rolden hare baren over deszelfs dek, en alleen het want was voor den armen schepeling het eenige toevlugts-oord.
Wie beschrijft het hartverscheurend schouwspel, door den nacht voor het oog verborgen, maar dat de aanbrekende dag deed zien? Doornat en verkleumd, hing alles in het want; van tijd tot tijd liet een, wiens krachten hem begaven, zich

{==302==} {>>pagina-aanduiding<<}
los, en werd door den kokenden afgrond ingezwolgen; terwijl een ander in doodsangst zich zoo vast aan de wevelingen had geklemd, dat de handen ook toen nog vasthielden, toen het ligchaam reeds levenloos was!
Ook de beide broeders hofsté, van wie wij boven spraken, hingen naast elkander in het want van den grooten mast: de oudste had zijnen jongen broeder geen oogenblik verlaten; getrouw bleef hij hem op zijde, en bij elke dreigende golf, die hoog over het schip henen rolde, en hen somtijds bereikte, hield hij zich met ééne hand vast, terwijl hij met de andere zijnen broeder ondersteunde. Toen de dag was aangebroken, zeide hij tot dezen: ‘albert! ik zie eene flaauwe schemering van ons Texel. Jongen, hebt gij moeds genoeg, om met mij op de groote ra, die daar te loever van het schip slingert, te gaan zitten; zij hangt alleen nog aan den bras, en het zal mij, wanneer wij er eerst op zijn, wel gelukken, die af te snijden. Ik bind dan u en mijzelven vast, en wij geven ons aan de genade van wind en golven over. Ik heb alle hoop, dat zij ons naar het eiland zullen voeren, en dat wij met Gods hulp hetzelve zullen bereiken. Hier moeten wij gewis omkomen; het is onmogelijk, dat de groote mast bij zulk vreeselijk slingeren kan blijven staan, en valt zij, dan zijn wij reddeloos verloren; doch hebt gij den moed niet, dan blijven wij; ik wil met u leven of sterven. Wij keeren, zoo God wil, beiden tot onze ouders terug, of geen van beiden.’ De elfjarige knaap, die in zijnen broeder een onbepaald vertrouwen stelde, was dadelijk gereed. Behoedzaam klimmen zij af, laten zich op de ra afdalen, en cornelis neemt een gunstig oogenblik waar, om den bras af te snijden. Naauwelijks van dezen band bevrijd, verwijdert het zware hout, dat in het nog daaraan hangend stuk zeil eene kiel had, zich met snelheid van het wrak, en wordt door wind en stroom naar den nog verafgelegen oever gevoerd. De moedige jongeling had zich van een touw voorzien, waarmede hij zichzelven en zijnen kleinen broeder op het gevaarlijk vlot vastmaakte, opdat niet een van beiden door eene baar er mogt worden
afgeslagen. Trouw hield hij daarenboven het jongsken omvat, vast klemde hij hem aan zich, wanneer eene golf over hunne hoofden rolde, en hen voor eenige oogenblikken bedolf. Maar spoedig waren de krachten van den kleinen jongen uitgeput, en smeekte hij zijnen broeder, op eigen lijfsbehond bedacht te zijn en

{==303==} {>>pagina-aanduiding<<}
zich niet meer over hem te bekommeren: doch dan was het antwoord: ‘Neen, albert, u redden of met u vergaan! Geef den moed niet op, mijn jongen! Welligt gelukt het ons om het strand te bereiken; maar niet ik alleen: wat zou ik aan moeder zeggen, als ik zonder u kwam? Zij heeft u, toen wij uit zouden gaan, mij zoo aanbevolen.’ Maar, ach! dat strand was nog verre af, en zeker zouden zij het nimmer bereikt hebben; doch zie, terwijl zij door eene baar hoog worden opgeheven, ontdekt het geoefende oog van cornelis een zeil, dat regt op hen aanhoudt, en juichende roept hij den kleinen toe: ‘albert, daar komt eene vischschuit naar ons toe!’ En hij had zich niet bedrogen. Een Texelsche visscher, met koene zeelieden bemand, naderde. Zij hadden de worsteling van onze jeugdige schipbreukelingen reeds opgemerkt, en hielden daarom regt op hen aan, om ten minste dezen te redden. Nog hield de broederlievende hofsté den jongen albert in de armen, wiens hoofd reeds op de borst was gezonken, toen ook hem zijne krachten begaven. Reeds beval hij zijne ziel aan God, en bad nog voor zijnen broeder en zijne ouders, toen de visscher hem op zijde kwam. Nu verzamelde hij nog eens alle zijne krachten, maakte zich van de banden los, smeekte, dat men eerst zijn broertje zou redden. Met groote moeite werden beiden binnen boord gehaald, zooveel de omstandigheden zulks gedoogden verpleegd en verzorgd, en weldra had cornelis het onuitsprekelijk genoegen, zijnen broeder de oogen weder te zien openen: zij waren gered!
De noodlottige maar had zich reeds op het eiland verspreid, dat de Henriette en Betsy op de Noorder-Haaks vergaan was, en reeds beweenden de ouders van onze jeugdige zeelieden het hoogstwaarschijnlijk verlies hunner kinderen. Wie beschrijft hunne vreugde, toen zij nog dienzelfden dag het berigt ontvingen, dat zij, welke zij verloren achtten, zich, in tamelijken welstand, op het dorp den Hoorn bevonden? Vol van den innigsten dank jegens Hem, die hunne kinderen zoo wonderbaar behouden had, spoedden zij zich derwaarts, en ras mogten zij zich verheugen in de aanschouwing van hen, die zij niet hadden durven hopen immer weder te zien.
Twee dagen later had ik de broeders bij mij aan huis, en het was een roerend gezigt, de liefde te zien, met welke de jongste zich aan den oudsten hechtte, dien hij bij ieder

{==304==} {>>pagina-aanduiding<<}
als zijnen redder roemde, zonder wiens zichzelf opofferende zorg hij gewis verloren ware geweest. Uit den mond des oudsten hoorde ik het eenvoudig verhaal, vrij naauwkeurig wat henzelven aanging, doch van het lot der overige schepelingen wisten zij niets anders, dan dat een andere visscher, met de grootste moeite en het uiterste gevaar, weinig tijds nadat zij gered waren, in de nabijheid van het toen reeds gedeeltelijk verbrijzelde schip was gekomen; maar, ach! van hen, die zich daarop hadden bevonden, waren er maar zeer weinigen meer overig: de meesten rustten reeds op den bodem der zee, of hunne lijken waren een speelbal der golven.
H. altmann.


Snelheid van gemeenschap in de XIXde eeuw.

Veertig of vijftig jaren geleden zou men het voor een verzonnen sprookje gehouden hebben, bijaldien men had hooren verhalen, dat twee zoo ver van elkander verwijderde punten der aarde, als Bombay in Oost-Indië en Nieuw-York in Noord-Amerika in den tijd van ongeveer zes weken konden corresponderen. Dit is echter in onzen tijd eene daadzaak geworden; want een brief uit Bombay, den 29sten Augustus van het vorige jaar gedagteekend, bereikte den 20sten September Alexandrië, den 4den October Londen, en kwam den 16den der laatstgemelde maand op de plaats zijner bestemming, te Nieuw-York, aan. Derhalve had hij, en dat wel zonder den meest regtstreekschen weg te nemen, in dien korten tijd vier werelddeelen aangedaan.


Geboorte van eenen prins in vroegere dagen.

Wanneer heden ten dage eene Koningin of Prinses de vijfde maand harer zwangerschap bereikt heeft, beginnen doctoren, accoucheurs, vroedvrouwen terstond buitengewone zorgen voor hare gezondheid te dragen. Men laat haar naauwelijks toe, voor korten tijd hare vertrekken te verlaten, al ware het dan in de zachtst rijdende koets en op den gemakkelijksten, effensten weg; zulk een toertje wordt voor den toestand der aanstaande moeder reeds te gewaagd ge-
{==305==} {>>pagina-aanduiding<<}
acht. - Cayet, onderleermeester bij hendrik IV, berigt, dat, toen jeanne d' albret den wensch te kennen gegeven had, om haren gemaal, antoine de bourbon, in de Picardysche oorlogen te vergezellen, haar vader, de Koning van Navarre, haar gebood, wanneer zij bevallen moest, naar hem toe te komen, en in zijne woning haar kraambed te houden; dat hij wel voor het kind zou zorg dragen, onverschillig of het een jongen of een meisje was. Toen nu de Vorstin in de negende maand harer zwangerschap gekomen was, brak zij van Compiegne op, deed de destijds zoo moeijelijke reis door geheel Frankrijk tot aan de Pyreneën, en kwam, na veertien dagen onderweg geweest te zijn, te Pau aan. Hier verlangde zij (voegt de Geschiedschrijver er bij) den laatsten wil van haren vader te zien, die in eene gouden doos bewaard werd, waaraan eene gouden keten van zulk eene lengte hing, dat dezelve vijf en twintig of dertig maal om den hals eener dame gewonden kon worden. Zij deed haren vader eene vraag over die keten. ‘Zij is voor u bestemd,’ antwoordde de Koning, ‘zoodra gij het kind, dat gij onder uw hart draagt, mij in de armen gelegd zult hebben. Ik geef er u mijn woord van eer op, dat alles het uwe zijn zal, als gij mij slechts, wanneer gij in barensnood ligt, een Bearner volkslied zingt; ik zal u dan bij uwe
verlossing wel hulp bezorgen.’ Tusschen 12 en 1 ure in den nacht van den 13 December 1553 werd de Vorstin door de barensweeën aangetast; op het berigt hiervan snelde haar vader terstond naar beneden, en zoodra zij hem zag komen, hief zijne doorluchte dochter, die haar geheele leven lang door hare kracht van geest bekend geweest is, met luider stemme het oude Bearner lied aan:

‘Notre dame du bout du pont 
Aidez moi en cette heure’ etc. 


Onmiddellijk na hare bevalling hing haar vader haar de gouden keten om den hals, en gaf haar de gouden doos, die zijnen uitersten wil bevatte. Hij overhandigde haar die geschenken met de woorden: ‘Ziedaar, lieve, dat is voor u; maar dit is voor mij;’ en hiermede nam hij het pas geboren wicht in zijne armen, zonder zelfs te wachten, dat het aangekleed was. De kleine Prins werd vervolgens op zulk eene wijze

{==306==} {>>pagina-aanduiding<<}
opgevoed en kreeg zulk voedsel, dat hij daardoor tegen vermoeijenissen en ontberingen gehard werd; menigmaal bekwam hij, op uitdrukkelijk bevel van zijnen grootvader, niet anders te eten dan zeer grof brood. Volgens gebruik van het land, was het kleinkind ook gewoon, barrevoets en blootshoofds, bij winter- zoo wel als bij zomertijd, met de boerenknapen te spelen en rond te loopen. Dit kleinkind nu werd Koning hendrik de IV van Frankrijk.


Zonderlinge wilsbeschikking en gelukkige vond.

Het volgende voorval is zoo waar, als het zeldzaam is. Eenige jaren geleden vonden twee heeren, die in het testament van eenen vriend tot volvoerders van deszelfs uitersten wil benoemd waren, onder zijne papieren de volgende aanteekening: 700 Pond st. in till.’ Zij zochten het geheele huis door naar dit geld, maar vruchteloos, daar zij niet begrijpen konden, wat dit woord till, hetgeen gewoonlijk de geldlade in eenen winkel beteekent, hier dan toch te beduiden had. Inmiddels verkochten zij het roerend goed van den overledene, ook eene boekverzameling, welke hij bezeten had, op de bestmogelijke wijze. Nog lang daarna spraken zij somwijlen onderling over de geheimzinnige aanteekening, welke hun zoo vele vergeefsche moeite gekost had; en op eens herinnerde zich daarbij een hunner, dat er onder de boeken van den afgestorvene ook eene folio-uitgave van tillotson's Leerredenen geweest was. ‘Wie weet,’ zeide hij, ‘of niet misschien onder het woordje till dat boek bedoeld geweest is!’ IJlings snellen zij naar den boekverkooper, door wien in der tijd de bibliotheek verkocht geworden was, en vragen hem, zoo bedaard mogelijk, of hij het door hem gekochte werk van tillotson nog bezat. Dit hun met ja beantwoord wordende, koopen zij het boek weder in, en, toen zij het nu naauwkeurig doorzoeken, vinden zij inderdaad, tusschen de bladen, banknoten ten bedrage van 700 pond. Nog opmerkelijker bij dit geval was het volgende: De boekverkooper verhaalde hun, dat een heer te Cambridge, die den catalogus had ingezien, hem last gegeven had, deze uitgave van tillotson aan hem ter bezigtiging toe te zenden. Dit had hij gedaan; doch, daar het boek

{==307==} {>>pagina-aanduiding<<}
aan de verwachting van den besteller niet voldeed, had hij het teruggezonden, en sedert dien tijd stond het weder in den winkel.


Ambtenjagers.

Hoe komen toch zoo vele menschen aan ambten? vroeg iemand aan een' vriend, die zich juist met taalstudiën bezig hield. ‘Dat zal ik u wel zeggen,’ antwoordde deze: ‘eenigen per nominativum, door hunnen naam; anderen per genitivum, door hunne geboorte; dezen per dativum, door geschenken; genen per accusativum, door het aanklagen van anderen; weinigen per vocativum, door waarachtige roeping; maar velen per ablativum, door het nemen.’


Welbestrafte coquetterie.

Eene jonge dame, die niet ten onregte den naam had van coquet te zijn, nam eens in eenen gezelschappelijken kring de gelegenheid waar, om ter zijde eenige woorden tot eenen kavallerie-officier te spreken. ‘Heer Baron,’ dus begon zij met een geheimzinnig voorkomen, ‘wanneer gij verkiest venster-parade te houden, wees dan ten minste zoo goed zulks op een uur te doen, wanneer mijne ouders niet tegenwoordig zijn. Gij rijdt steeds ten drie ure voorbij mijn venster, en dit heeft mij reeds menig hard woord van vader en moeder op den hals gehaald. Ik moet u vriendelijk verzoeken het te willen nalaten.’ - ‘Het zal niet weder gebeuren, Mejuffer,’ hernam de officier; ‘ik beloof het u op mijne eer: maar, om die belofte te kunnen houden, wees dan toch zoo goed mij te willen zeggen, in welke straat ge woont.’





Lente.


Naar buiten, mijn vrienden! den zangtoon geheven! 
In 't vrije der schepping de steden ontvlugt! 
Naar buiten, naar buiten! naar lagchender dreven, 
Naar lieflijker oorden, verkwikkender lucht! 
De Lente is gekeerd! - ziet de bloemen ontspruiten, 

{==308==} {>>pagina-aanduiding<<}

De velden zich tooijen in 't lagchendst verschiet. 
De Lente is gekeerd! - hoort de vogelen fluiten, 
De bladeren ruischen, en murmlen den vliet. 
Op vleuglen der trouw bragt haar de ooijevaar over 
Van 't land, waar geen Winter aan Lente zich huwt. 
Naar buiten dan, vrienden! aanschouwen wij 't loover, 
Genieten en voelen wij 't windje, dat luwt! 
De zwaluw, die tjilpt op de vriendlijke daken, 
De leeuwrik, die zwiert door het blinkend azuur, 
Zij roepen ons op, om de vreugde te smaken, 
Het leven te zien der herboren Natuur. 
Ja, hoogtijd gevierd en verbannen de smarten! 
Gebaad ons in stroomen van vreugde en genot! 
In 't loflied gejubeld, met dankbare harten, 
Den Schepper ter eer, aller stervlingen God! 
O! smaken wij dankbaar en blij deze Lente; 
(Hoe spoedig haar schoon zich ook neige ten val!) 
Dan wordt ze ons een voorsmaak dier zalige Lente, 
Die nimmer verdorren of heenvlieten zal. 


Utrecht, 1841.
a.h.a. ekker.


De personele belasting.


‘Ha, vriend! nu krijgt ge uw straf, en dokt een vierde meer!’ 
Sprak zeker lomperd tot een' ongehuwden heer, 
Toen 't nieuw ontwerp op 't personeel laatst werd bepaald; 
En 't antwoord was: ‘Maar ook door de ezels wordt betaald.’ 




Waaijer-surrogaat.


V. Wat kan u, Meisjes, thans veraadming geven, 
Nadat de Mode uw waaijers heeft verdreven? 
Ei, zeg 't, lief kind! 
 
A. Geen nood! Men ziet, waar wij ons heen begeven, 
Galante heertjes fladdrend ons omzweven; 
Die maken thans, meer dan 't ons lief is, wind. 








{==309==} {>>pagina-aanduiding<<}

Mengelwerk.

Een woord over de Maatschappij tot nut van 't algemeen, beschouwd als eene christelijke vereeniging.

‘De liefde is te gelijk de vijandin van onverschilligheid en de eenige moeder van verdraagzaamheid.’




Mr. j.w. gefken, bl. 34.
Door

w.h. warnsinck, bz.
De bekwame Schrijver van het stukje, getiteld: ‘over Christelijke Volksopvoeding en Vrijheid van Onderwijs in Nederland,’ de Heer en Mr. j.w. gefken, Advocaat te 's Gravenhage, geeft in hetzelve genoeg te verstaan, hoe weinig hij met den tegenwoordigen toestand van het lager onderwijs hier te lande en de wet van het jaar 1806, mitsgaders de daarbij behoorende reglementaire bepalingen, is ingenomen. Dit kan wel geene verwondering baren, in eenen tijd, waarin dit zoo aangelegen onderwerp, naar aanleiding van al wat daaromtrent is voorgevallen en alsnog in overweging schijnt, meer dan immer ter sprake is gekomen; en wie zal het den Schrijver euvel duiden, dat hij desaangaande zijne denkbeelden koesterde, dezelve verzamelde, en, in eene geleidelijke orde ten papiere gebragt, zijn opstel door de drukpers gemeen maakte?
Het onderwerp zelf is toch hoogst belangrijk en (de ervaring leerde zulks dezer dagen overvloedig) niet slechts voor eene verscheidene, maar ook voor eene verschillende wijze van beschouwing vatbaar. Men handelt kwalijk, om hen, die van ons in meening verschillen, van onkunde, dwaling of (wat nog erger is) van boos opzet te verdenken en te beschuldigen. Onzes inziens mag men omtrent zulke aan-
{==310==} {>>pagina-aanduiding<<}
gelegene onderwerpen wel eens verschillen, mits het verschil bescheidenlijk gevoerd worde. Daardoor leert men de zaak van alle zijden beschouwen, en komt men, door wrijving van denkbeelden, welligt nader tot de waarheid; en is dat de slotsom van het onderzoek, bij uiteenloopende en strijdige gevoelens, wie zou zich dan over dat onderzoek niet verheugen?
Wanneer men echter, ten aanzien van uiteenloopende meeningen en begrippen, de waarheid zoekt, dan behooren wij twee zaken vooruit vast te stellen: vooreerst, dat wij niet te hoog met onze meeningen en begrippen loopen; en, ten anderen, dat wij niet te laag denken omtrent de gevoelens van hen, die met ons verschillen. Houden wij dit onder de aandacht, dan zullen wij zonder verbittering, met bescheidene vrijmoedigheid strijd voeren, en bij zulk een' strijd zal de overwinning niet aan de zijde van deze of die meening, dit of dat begrip, deze of gene partij, maar aan de zijde der waarheid zich verklaren.
De Heer gefken ontboezemt bl. 34 den wensch: ‘dat liefde in de kinderharten, in den weg des heeren mogt worden aangekweekt,’ en voegt er de schoone stelling nevens: ‘Zij, de liefde, is te gelijk de vijandin van onverschilligheid en de eenige moeder van verdraagzaamheid.’ Wij zetteden deze stelling, als eene spreuk, aan het hoofd van ons betoog, waarin stilzwijgend de vraag ligt opgesloten: of de Heer gefken, in zijn geschrijf, niet wel eens wat laag hebbe neêrgezien op de zoodanigen, die met hem niet in dezelfde gevoelens deelen?
Wij bedoelen hier geenszins dit geschrift in deszelfs geheel, maar meer bijzonder die gedeelten van hetzelve, waarin van de Maatschappij Tot Nut van 't Algemeen wordt gesproken. Onze betrekking, als Lid dier Maatschappij, en onze belangstelling in dezelve, nopen ons, om hetgeen te haren aanzien is gezegd te overwegen en aan de waarheid te toetsen. Wij doen dit openlijk, vrijmoedig en bescheiden tevens, vermits hier het zwijgen voor eene verkeerde uitlegging vatbaar mag geacht worden.
Hetgeen de Schrijver omtrent genoemde Maatschappij ter

{==311==} {>>pagina-aanduiding<<}
neder stelde, is, uit een Christelijk godsdienstig oogpunt beschouwd zijnde, wel geschikt, om haar en hare Leden in een niet bijzonder gunstig daglicht te plaatsen. Wij vergeven dit aan eenen Man, die zoo godsdienstig schrijft, en wel niet met opzet den Christelijken medebroeder zal veroordeelen; dan wij hadden wel gewenscht, dat hij, op het lofwaardig voetspoor der Bereërs, alvorens in diervoege te schrijven, naauwkeurig onderzocht hadde, of deze dingen ook alzoo waren! Tot verschooning van zijn geschrijf is het voldoende, op te merken, dat hij de tegenwoordige zaken, in betrekking tot Christendom en Christelijke opvoeding en onderwijs, beschouwt met een oog, waarmede dezelve in den aanvang der zeventiende Eeuw, door het meerderdeel van de Leden der Dordrechtsche Synode, zijn beschouwd, en dat van dat standpunt 's Mans oordeel en veroordeeling is uitgegaan. Insgelijks mag men vooronderstellen, dat de Heer gefken, minder bekend met de werken en geschriften der Maatschappij Tot Nut van 't Algemeen, daardoor in zijne ongunstige gevoelens omtrent dezelve is versterkt, of liever is blijven volharden.
Elk onpartijdige bemerkt, dat wij den Schrijver, ter zake van zijne ongunstige oordeelvellingen, veeleer verschoonen dan beschuldigen; maar hij houde het in ons ten goede, dat wij de waardigheid en het karakter der genoemde Maatschappij tegen zijne beweringen verdedigen en handhaven. Mogt ons hierbij, tegen onze bedoeling, een warm woord ontvallen, de Schrijver wete, dat wij geen oogmerk hebben hem te beleedigen, en kenne zulks toe aan onzen waren ijver voor Gods Openbaring en het Evangelie van onzen Heer, gewisselijk verre verheven boven de altoos feilbare uitspraken van menschelijke wijsheid, waar ter plaatse ook verkondigd!
‘Het werkzaamst deel aan de Schoolverbetering,’ zegt de Schrijver, ‘nam de Maatschappij Tot Nut van 't Algemeen, ten jare 1784 opgerigt.’ En dit is eene waarheid. Maar daar wij achter het woord Schoolverbetering lezen: ‘zoo wij dit woord mogen bezigen,’ blijkt het reeds duidelijk, hoe weinig de Schrijver met die verbetering

{==312==} {>>pagina-aanduiding<<}
is ingenomen. Maar welk bewijs voert hij voor zijne stelling aan? Schetst hij den staat der scholen, vóór 1784, van deszelfs goede en doeltreffende zijde, ten einde, door eene op kennis van zaken gegronde beschouwing, aan te wijzen, hoe en op wat wijze de toestand van het lager onderwijs, door de bemoeijingen dier Maatschappij, zijns oordeels, zou verslimmerd zijn? Niets van dit alles! En toch behoorde op eene zoodanige beschouwing en een daaruit afgeleid betoog de stelling gegrond te zijn, waarvan de Schrijver uitgaat. Of zou, welligt, hetgeen nu onmiddellijk volgt, als bewijs moeten gelden: ‘Zij bestond aanvankelijk voor een groot gedeelte uit Dissenters.’? Dit zullen, naar de elders ontwikkelde gevoelens, niet orthodox-Gereformeerden moeten heeten; immers de Schrijver vervolgt: ‘Het zoogenaamd verlicht, juister het onverschillig gedeelte van Mennoniten, Remonstranten, Lutherschen maakte grootendeels hare leden uit, die echter weldra vermeerderd werden met een aantal Gereformeerden en ook Roomschen van dezelfde kleur.’ Hierbij moeten wij een oogenblik stilstaan en tot het hart des Schrijvers spreken.
Hij zegt, of vraagt, ten aanzien van het onderwijs der jeugd, bl. 35: ‘Wordt haar geleerd, dat de liefde tot God in het hart des menschen, gelijk hij ter wereld komt, niet woont; dat wij van nature geneigd zijn, God en onzen naaste te haten?’ enz. Het smart ons, dat wij de bevestiging dezer stellingen in de aangehaalde zinsneden aantroffen. Wij beschuldigen wel den Heer gefken niet, dat hij den naaste, en dan nog wel het voorgeslacht, haat; maar uitdrukkingen, als: ‘het zoogenaamd verlicht, juister het onverschillig gedeelte,’ en ‘van dezelfde kleur,’ zijn onbescheiden, omdat zij onbewijsbaar, en vermetel, omdat zij liefdeloos zijn. Vanwaar ontleent de Schrijver de bevoegdheid, om de nagedachtenis van dooden op eene zoodanige wijze te gedenken? Waarom was de verlichting, die zij zochten aan te brengen, zoogenaamd? waarom behoorden zij tot de onverschilligen? waarom hadden anderen dezelfde kleur? Kan men dan geen opregt ver-
{==313==} {>>pagina-aanduiding<<}
eerder van God en den Verlosser zijn, wanneer men niet in alles instemt met de decreten der Synode van 1618 en 1619? Dat het hart van den Heer gefken die vraag beantwoorde! en dat hij aan het voorschrift des Heeren denke: Oordeelt niet, opdat gij niet geoordeeld wordt! Dat gebod gaf Hij, die wist, wat in den mensche was; en hoe vermetel is het dan van ons, geesten te wegen, harten te willen kennen en nieren te willen proeven! Waarlijk, toen die bittere woorden den Schrijver ontvielen, wist hij niet, wat hij schreef!
Wij willen ons ook te dezen aanzien tot het verstand des regtsgeleerden Schrijvers wenden, en hem afvragen, waarmede hij het gestelde zou kunnen staven? Eene Maatschappij, die, in het eerste Artikel harer Wetten, met zoo vele woorden, verklaart: ‘Het doeleinde der Maatschappij is: Godsdienst en goede zeden, overeenkomstig met de grondbeginselen van de Christelijke Godsdienst, te bevorderen,’ en, in het daarop volgende tweede Artikel, betuigt: ‘Zorgvuldig, echter, zal zij acht geven, ten aanzien van het eerste voorwerp, dat zij zich niet menge in eenige godsdienstige of burgerlijke geschillen.’ Zoodanig eene Maatschappij geeft, door zoodanige verklaring en betuiging, juist het tegendeel te kennen van hetgeen de Heer gefken, zonder eenigen grond, ten aanzien van hare Leden heeft gelieven aan te voeren; en door te veel te willen beweren, bewijst hij eigenlijk niets.
Hij gaat echter voort, met te zeggen: ‘De godsdienstige beginselen dezer Maatschappij werden genaamd Christelijk, zonder dat zij evenwel ooit te kennen gaf, waarin haar Christendom bestaat. Alle positieve Geloofsbelijdenissen stelde zij steeds ter zijde, en toonde alzoo duidelijk genoeg aan, waarin haar nieuwe Christendom niet bestond; maar zoolang het Christendom iets positiefs blijven zal, meenen wij ook eene Belijdenis van hare zijde te mogen vorderen; en zoolang deze achterwege blijft, haar den naam van Christelijk te moeten ontzeggen.’
Wij vergeven aan eenen Schrijver, die later (bl. 48) ‘het Remonstrantisme, het Socianisme en het Deïsme’ in

{==314==} {>>pagina-aanduiding<<}
éénen adem noemt en voor synoniem schijnt te houden, (met welk regt, laten wij voor 's Mans verantwoording) deze zonderlinge redenering. Ware de Maatschappij Tot Nut van 't Algemeen, ten jare 1784, als eene nieuwe godsdienstige sekte ten voorschijn gekomen, in dat geval mogt het van belang geacht worden hare godsdienstige beginselen te kennen, en de Staat had regt, om van dezelve eene Geloofsbelijdenis te vorderen; maar de Maatschappij is geene godsdienstige vereeniging, en zij draagt zelfs den titel niet van Christelijke Maatschappij, alhoewel zij van hare Leden vordert, dat zij tot een of ander Christelijk Kerkgenootschap moeten behooren. Hare, bij hare Wetten, verklaarde bedoeling is, Godsdienst en goede zeden te bevorderen, en, door het voortplanten van nuttige kundigheden en wetenschappen, voornamelijk bij den mingeoefenden burgerstand, het verstand te beschaven, het hart te vormen, en, zoo veel mogelijk, algemeen geluk te verspreiden. Waar zou het heen, indien, bij de poging der Maatschappij tot voortplanting van kundigheden en wetenschappen, zij zelve onder de verpligting lage, om, alvorens, de stelsels op te geven, die zij, in de verschilllende afdeelingen dier wetenschappen, als de hare erkend en aangenomen hadde? Dit vordert dan ook de Schrijver niet, maar hij vraagt eene Geloofsbelijdenis, ten aanzien van het nieuwe Christendom, hetwelk (volgens hem) de Maatschappij zou zijn toegedaan. Eene zoodanige belijdenis kan van eene vereeniging als de hare nimmer, met goed regt, gevergd worden, en zij is, daarenboven, geheel onnoodig, vermits die Geloofsbelijdenis
ligt opgesloten in de aangehaalde Artikelen der Wet, waarbij de Maatschappij hare bedoeling kennelijk openlegt. Niet het Mozaïsme, niet de leer van mahomed, niet de wijsheid der Heidenen, niet de stelsels der oudere of latere Wijsgeeren; maar de leer des Christendoms maakt het grondbeginsel uit, overeenkomstig hetwelk zij godsvrucht en goede zeden wenscht te bevorderen; en dat Christendom, wat is het anders, dan de zuivere Evangelieleer, door jezus en zijne Apostelen der wereld verkondigd, en in de schriften van het Nieuwe

{==315==} {>>pagina-aanduiding<<}
Verbond bewaard? Wij weten het, reeds ten tijde der Apostelen was menschelijke wijsheid er op uit, om een ander Evangelie te prediken; en in latere tijden, toen men wijs wilde zijn boven hetgeen geschreven is, en de leer des kruises in godgeleerde dogma's inkleedde, vormden zich, van tijd tot tijd, onderscheidene Christelijke Kerkgenootschappen. Ware het beter geweest, wanneer de Maatschappij zich naar een van deze genoemd hadde? Maar bestaat er dan eene Gereformeerde of Luthersche godsvrucht, of worden er Mennonietsche of Remonstrantsche goede zeden gevonden? Dan, wat vragen wij? Door het Christendom, zoo als dat in het Evangelie verkondigd wordt, ten grondslag te leggen, vermeed de Maatschappij de gevaarlijke klip, waarop reeds sommigen onder de eerste Christenen schipbreuk leden, door zich naar menschen te noemen; en gelieft de Heer gefken zulk een gedrag met den naam van onverschilligheid te bestempelen, en het vermijden van alle geschil, ten aanzien van uiteenloopende godgeleerde stelsels, een nieuw Christendom te noemen, zulks blijve voor zijne rekening.
Even zoo moge hij staven en verantwoorden, wat hij verder zegt: ‘Het waren de liberalen van die dagen, waaruit de leden der Maatschappij bij de oprigting en sedert bestonden. Althans de geest, die later liberaal genoemd is, had al spoedig den boventoon. Een nieuw licht was aangebroken; maar het waarachtig Licht dezer wereld, jezus christus, werd miskend, was ergernis, was dwaasheid.’
Men heeft slechts de Werken der Maatschappij, voor zoo verre zij van eenen zedelijk-godsdienstigen inhoud zijn, te raadplegen, om overtuigd te zijn, hoe deerlijk de Schrijver hier den bal misslaat, om geene hardere uitdrukking te bezigen! Gerustelijk durven wij hem uitdagen, om bewijs te leveren van zijne gewaagde stellingen. Dat hij aantoone, waar de Maatschappij, in een harer geschriften, den christus gods miskende, en de leer des kruises eene ergernis en dwaasheid achtte! Hare geschriften droegen wel niet de kleur der verschillende Kerkgenootschap-
{==316==} {>>pagina-aanduiding<<}
pen, die de Christenen, helaas! onderling verdeeld en gescheiden houden; maar des te meer bleef in dezelve de geest van het Christendom en de Bijbelsche waarheid behouden. De Maatschappij heeft een' te hoogen eerbied voor den Stichter des Christendoms, dan dat zij zich zou hebben durven veroorloven, een ander Evangelie te verkondigen, dan hetgeen hij, die de Waarheid, het Licht en het Leven is, aan de wereld verkondigd en door zijne Apostelen had laten prediken. Zij gaven niet, wat leo of luther, gomarus of arminius, menno of kalvijn had geleeraard, maar wat de Zoon des Vaders, christus, de Heer en het Hoofd der Gemeente, had gesproken; en Zijne woorden hadden bij haar meer gezag, dan de Decreten van Kerkvergaderingen, waar ook gehouden en hoe hoog ook vereerd. Steeds poogden de Schrijvers harer werken de waarheid te betrachten in de liefde; eene liefde, voortvloeijende uit een rein harte, een goed geweten, en een ongeveinsd geloof - geloof aan het Evangelie, onvermengd met bijvoegselen van feilbare medemenschen en medezondaren. De Schrijver had zich van dit alles, bij een bedaard en onbevooroordeeld onderzoek, kunnen overtuigen, en gewis zou hij
dan meer overeenkomstig den geest der Christelijke liefde geoordeeld hebben.
Maar zóó verblind schijnt de Schrijver, dat hij, op deze zelfde bladzijde, de magtspreuk nederschreef: ‘dat de godsdienstige belijdenis der leden, als zoodanig, hierin bestond van er geene te hebben.’ Op zulk eene beschuldiging zwijgt de Maatschappij, en wijst op haren volbragten arbeid, gedurende meer dan vijftig jaren. Deze moge getuigen!
Intusschen is het, uit den geheelen inhoud van dit geschrift, duidelijk, wat de Schrijver door Christendom verstaat. Het is de leer, bij het Gereformeerd Kerkgenootschap aangenomen, en wel zoodanig als dezelve in de Handelingen der Synode van Dordrecht, in 1618 en 1619 gehouden, is vastgesteld. En nu staat het den Man, als verklaard voorstander dier leer, wel volkomen vrij, met de Maatschappij en derzelver Leden, omtrent hun eenvoudig

{==317==} {>>pagina-aanduiding<<}
Christelijk begrip, van gevoelen te verschillen; maar om haar, te dezer zake, liefdeloos te veroordeelen, en hare Leden, zonder eenig bewijs, voor Onchristenen te verklaren, dit staat hem geenszins vrij.
Onzerzijds verschillen ook wij met den Schrijver van gevoelen; maar, aan onze beginselen getrouw, treden wij daarover niet in eenig geschil, en allerminst verklaren wij den Heer gefken, en die met hem hetzelfde gevoelen en geloof aankleven, voor Onchristelijk. Begeert, wenscht, poogt hij godsvrucht en goede zeden overeenkomstig de leer der Dordsche Vaderen te bevorderen, wij veroordeelen hem deswege in geenen deele; veel minder verdenken wij zijn hart en zijne bedoelingen; integendeel wenschen wij hem en zijnen pogingen Gods besten zegen toe! Maar hij late ons ongemoeid, bij de eenvoudige belijdenis: Een is onze Meester, namelijk christus.
Op nog andere plaatsen wordt de Maatschappij, meer van ter zijde, in de onvriendelijke aanmerkingen des Schrijvers betrokken; dan daarbij willen wij (ook uit vrees voor te groote uitvoerigheid) niet stilstaan, om ons nog te bepalen bij het gezegde op bl. 57, waar wij lezen: ‘Schreef niet de Maatschappij Tot Nut van 't Algemeen, eenige jaren geleden, de prijsvraag uit, waaraan toch het ontzettend zedebederf onder de dienstbare klasse zou toe te schrijven zijn?’ en hij laat daarop volgen: ‘Maar die vraag getuigt tegen de Maatschappij zelve.’ Hier dacht de Schrijver gewis niet aan hetgeen hij nederschreef! Immers bestaat er geen verband hoegenaamd tusschen de aangehaalde prijsvraag en des Schrijvers gevolgtrekking. De vraag getuigt integendeel vóór de Maatschappij; want zij bewijst, dat het zedebederf onder de dienstboden hare aandacht en belangstelling wekte, en dat zij bedoelde, den voortgang van het kwaad, indien mogelijk, te voorkomen. De Heer gefken zal toch wel niet, in goeden ernst, beweren, dat de schuld van de zedeloosheid der dienstbare klasse bij de Maatschappij behoort gezocht te worden? En wat zegt dan zijn hoogst onvoorzigtige uitval? Indien hij eens goed vond de vraag te opperen: ‘waarom, onder de Chris-
{==318==} {>>pagina-aanduiding<<}
tenen, van tijd tot tijd, zoo velen nalaten overeenkomstig de voorschriften van het Evangelie te leven?’ en hem dan werd toegevoegd: ‘Die vraag getuigt tegen dat Evangelie en van het ongenoegzame van de leer des Christendoms!’ zou hij dan niet met alle regt de schouders ophalen, en of glimlagchen, of zich bedroeven?
De Schrijver spreekt in dit stukje zoo vaak van beginselen, van ware beginselen, enz. en wij laten hem in derzelver ongestoord bezit; maar ook de Leden der Maatschappij Tot Nut van 't Algemeen houden zich aan vaste beginselen. Onverschillig omtrent de resultaten van menschelijke wijsheid, die niet zelden op dwaasheid uitloopt, staat de wijsheid, die van boven is, bij hen op hoogen, op onwaardeerbaren prijs. Wij zien wel, dat het feilbaar menschelijk verstand, de tijden door, van de oude, Evangelische waarheid is afgeweken; maar wat baat zou het geven, daarover te twisten? Te onvruchtbaarder zou de twist zijn, naarmate de voornaamste geschilpunten, die de Christenen onderling verdeelen, zaken betreffen, waaromtrent de Oneindige zich het oordeel en de kennis heeft voorbehouden; terwijl wij van gisteren zijn en niets weten, en met de bekentenis onzer bekrompenheid moeten eindigen. Hoe meer wij het weinig- ja nietsbeteekenende van alle stelsels, door feilbare menschen uitgedacht, inzien, des te meer hechten wij aan de waarheid, die in en door christus is. Welk gezag - zij het ook van Conciliën of Synoden - kan daartegen opwegen? Als eene burgerlijke vereeniging, ter bevordering van verstandsbeschaving, vorming des harten, kennis, godsvrucht en goede zeden, behoeven wij geene geloofsbekentenis; maar indien men ons vragen mogt: ‘Op welk eenen grondslag rusten alle uwe bemoeijingen?’ dan antwoorden wij, onbeschroomd: ‘Op de grondbeginselen van de Christelijke Godsdienst.’ En vraagt men ons anderwerf: ‘wat hiermede bedoeld wordt?’ dan wijzen wij, niet op de Decreten van Trente, niet op de Handelingen van Dordrecht; maar op het Evangelie, en voegen er nevens:
‘Onderzoek de Schriften!’

{==319==} {>>pagina-aanduiding<<}

De Schrijver noemt het (bl. 21) ‘een eenig verschijnsel in de Geschiedenis, dat eene eenvoudige vereeniging van bijzondere personen zulk eenen invloed op eene zoo gewigtige aangelegenheid (het lager onderwijs) uitoefende.’ En dat is het ook inderdaad! Hij schrijft zulks toe aan den geest des tijds, die tevens de geest der vereeniging uitmaakte; wij kennen zulks toe aan het wijs en weldadig bestuur der Voorzienigheid, die de tijden en omstandigheden aan Hare verhevene en liefderijke bedoelingen dienstbaar maakt, en aan den Christelijken geest en Evangelischen zin, die de werkzaamheden onzer Maatschappij geleidden en hebben blijven besturen.
En in dien geest en zin zal onze Maatschappij, onder goed en kwaad gerucht, blijven voortwerken. De stemmen, die zich, tijdens hare vestiging, in 1784, onder andere vormen en in andere bewoordingen, verhieven, hebben niet verhinderd, dat het getal harer Leden van zevenhonderd tot zevenduizend is aangegroeid, en dat het laatstgenoemde getal later is verdubbeld. Die opmerkelijke aanwas, te midden van allen tegenstand en miskenning, leidt ons niet tot eigenwaan, hoogmoed en ijdele zelfverheffing, maar tot de ootmoedige erkentenis: Tot hiertoe heeft de Heer geholpen! en tevens tot de blijmoedige overtuiging, dat wij, op den grondslag van het Christendom voortbouwende, ons gesticht niet op een' zandgrond gevestigd hebben. Wij hebben gearbeid, en God heeft ons werk zigtbaar, met overvloedigen zegen, gekroond.
Moge dan menschelijke wijsheid, nevens het hecht gebouw des Christendoms, tempelen van eigene vinding oprigten; het Godsgebouw staat vast, en draagt het Apostolisch opschrift: Een iegelijk, die den naam van christus noemt, sta af van ongeregtigheid!
Zietdaar onze aanmerkingen op het beweerde van den Heer gefken. Wil hij ons te dezer zake met den naam van Onchristelijk bestempelen, hij hebbe zijnen wil, maar wete of liever herinnere zich, dat er een tijd komt, waarop wij allen geopenbaard zullen worden voor den regter-
{==320==} {>>pagina-aanduiding<<}
stoel van christus. Dáár zullen geene besluiten van Kerkvergaderingen geldig zijn!







Iets over den wedren der Grieken en Romeinen.

In onzen tijd, zoo rijk aan uitvindingen en navolgingen van allerlei aard, zien wij bijna dagelijks iets nieuws daar gesteld, of zaken nagebootst, die eeuwen lang gesluimerd hadden, om nu, als eene herborene bijzonderheid, den bijval van het tegenwoordige geslacht te winnen. Alles toch moet thans vreemd en nieuw zijn, zal het onze toejuiching wegdragen; en daarom is de menschelijke geest gedurig op veranderingen bedacht, die, nadat dezelve den noodigen lof verworven hebben, weder door andere nieuwigheden vervangen worden, en zoo doende het spreekwoord: niets is bestendig, dan de onbestendigheid alleen, ten volle bevestigen.
Onder deze hernieuwde zaken kunnen wij ook de zoogenaamde wedrennen rekenen, welke overal, in navolging der Ouden, ter onzer verlustiging vertoond worden, door onderscheidene kunstrijdersgezelschappen van onzen tijd. De meesten onzer juichen dergelijke ondernemingen uitbundig toe, en zien in miniatuur, indien ik mij aldus mag uitdrukken, wat de Grieken en Romeinen in het groot bedreven en aanschouwden. Immers zijn het slechts verre en verkleinde navolgingen dier beroemde volken der oudheid, de oorspronkelijke uitvinders dezer spelen, welke het oog boeijen en het vermaak der volksmenigte bevorderen. En daar wij tevens, hetgeen ter opheldering van de geschiedenis der oudheid niet te misprijzen valt, in de hedendaagsche vertooning van dergelijke renpartijen genoegen scheppen, achtte ik het niet ondienstig, de geschiedkundige overleveringen aangaande de uitvoering dier wedrenren, zoo als die door hunne stichters werden gegeven, benevens nog eenige toepasselijke oogpunten, te overwegen voor diegenen, welke daarvan gaarne iets meer zouden

{==321==} {>>pagina-aanduiding<<}
willen weten, dan eene oppervlakkige voorstelling kan aanbieden.
De Grieken met hunnen blaauwen hemel, het teeken der zachtste en schoonste luchtgesteldheid, met hunnen allergunstigsten regeringsvorm, met hunne achting, der kunsten en wetenschappen door eenen vrijheidlievenden geest toegedragen, - de Grieken waren de scheppers van alles, wat schoon, edel en grootsch mag heeten. Deze lofwaardige beginselen sproten voornamelijk uit de opvoeding voort, welke niet uitsluitend voor de verstandelijke, maar ook voor de ligchamelijke ontwikkeling zorg droeg. Vaak was een Grieksch geleerde een kampvechter, en omgekeerd. Zelfs socrates was in het behandelen der wapenen ervaren, en zijn leerling, de groote plato, worstelde, volgens sommige Geschiedschrijvers, in de Pythische en Isthmische spelen, om den prijs. Ook de beroemde wijsgeer pythagoras beval zijnen jongeren, na het onderwijs, met elkander te worstelen, of zich in het hardloopen en andere ligchaamsoefeningen te bekwamen; terwijl daarenboven de gestrenge zeno, even als de genoemde filozofen, eene matige levenswijze aanprees, ten einde de gezondheid en de ligchaamskracht zoo veel mogelijk te bevorderen.
Door de voorbeelden en de lessen van zulke uitstekende mannen aangemoedigd, alsmede door eene verregaande eerzucht gedreven, wijdde zich het geheele Grieksche volk, met geestdrift, aan onderscheidene spelen toe, welker beschrijving, indien ik ze alle wilde behandelen, hier veel te omslagtig zoude worden; weshalve ik mij alleen tot het wedrennen (δρόμος) zal bepalen, onder voorbehoud, van dezelve ieder afzonderlijk, in een door mij uit te geven geschiedkundig werk, nader te ontleden.
De Grieksche spelen kunnen wij in twee voorname hoofddeelen onderscheiden, en wel in geestelijke wedstrijden (ἀγῶνες μουσικοὶ) en in ligchamelijke (ἀγῶνες γυμνικοὶ.) Tot deze laatste behooren ook de onderhavige, waarbij het bovenal op kracht en behendigheid aankwam, ofschoon tevens een verstandig beleid zeker niet weinig tot den goeden

{==322==} {>>pagina-aanduiding<<}
uitslag bijdroeg, ten minste wanneer iemand met eenen wagen of wel te paard rende, daar het te voet hardloopen daartoe minder aanleiding gaf. Uit deze aanhaling zal men reeds kunnen opmaken, dat de wedrennen in drie soorten verdeeld worden, namelijk: in den wedloop te voet, in den wedren te paard, en in dien met wagens, welke drie soorten ik thans, naar de zoo even genoemde volgorde, zal trachten af te schilderen.
De loopers, die zich tot den wedloop aandienden, waren in vier verschillende klassen verdeeld, te weten: stadieloopers, welke eenmaal de loopbaan uitliepen; dubbele loopers, welke de helft verder of tweemaal het renperk doorliepen; en wederom loopers, welke driemaal den aangewezen weg aflegden, en wapenloopers, welke strijdende de baan voleindigden. Deze hardloopers waren meestal te gelijk athleten of kampvechters, daar tot het eerste niet minder kracht vereischt werd dan tot het laatste. Immers de wapenloopers volvoerden den wedloop in hunne zware wapenrustingen, ten einde eene grootere vaardigheid in het hanteren der wapenen te verkrijgen, en zoodoende, in den strijd, hunne vijanden des te beter te kunnen aanvallen. Vandaar, dat deze spelen krijgs- of wapenloopen (δρόμος ὁπλίτης) genaamd werden, weshalve pindarus in zijne vierde Olympische Ode hypsipylas toezingt:

Gij wint den loop gewis, door uwe kopren wapens. 


De gewone hardloopers waren echter naakt, gelijk de meeste dezer volksvermaken naakt uitgevoerd werden, daar men alleen bij het schijf- of steenwerpen (δίσκος βάλλειν) in een luchtig gewaad gekleed was. Eer deze loopers ter bane verschenen, hadden zij zich, onder het opzigt van γυμναστὰι, dat is meesters of opzieners der oefeningen, bekwaamd, om in het renperk naar behooren te kunnen optreden. Zoodra zij nu volleerd waren, en de dag en het oogenblik hunner beproeving daar was, werden zij door het klinken der bazuinen gewaarschuwd, om zich tot den wedloop uit te rusten, hetwelk in het Gymnasium of de oefenplaats, waar men baden en wandelen kon, gebeurde.

{==323==} {>>pagina-aanduiding<<}
Deze uitrusting bestond voor de wapenloopers in het aangorden hunner wapenen, nadat zij, even als de anderen, zich met olie bestreken of hunne spieren met eenige zalf gewreven hadden, opdat ze daardoor losser en rekbaarder, en de ligt te ontstane verrekkingen zouden voorkomen worden. Onder dergelijke voorbereidende werkzaamheden spraken de opzieners ieder hunner moed in, en vermaanden hen, zich dapper en manhaftig te gedragen, ten einde met het eereteeken der overwinning bekroond te worden.
Nadat allen zich gereed gemaakt hadden, klonken de bazuinen voor de tweedemaal, waarop de loopers uit het Gymnasium naar de loopbaan, (bij de Romeinen curriculum genaamd) gingen. Daar gekomen, schaarden zij zich op eenen regel, (γραμμὴ) bij het begin van het perk, dat voor hen lag, en welks midden door een' steenen muur in twee deelen gesplitst werd. Op de helft van dien muur prijkte een obelisk, waaraan de uitgeloofde prijzen hingen; terwijl aan wederzijden van dezen obelisk, en op de uiteinden van den muur, merkpalen en drie altaren, aan de Goden toegewijd, verrezen; overigens was dezelve met onderscheidene beelden, als dat van Rome, de Overwinning en de Fortuin, versierd. Eene menigte aanschouwers zaten of stonden rondom het perk, en moedigden de geschaard staande loopers door krachtige uitroepingen en toespraken aan, gelijk wij bij ovidius kunnen zien, die in zijn tiende boek der Herschepping schrijft:

Het volk, hippomenes genegen, schreeuwt met kracht: 
‘Nu is het tijd, ijl weg, loop voort uit al uw magt, 
Maak spoed, o jongeling! stuif moedig 't eindperk binnen, 
En gij, gij zult de maagd in 't loepen overwinnen.’ 


En dat dergelijke aanmoedigingen niet laauwhartig geuit werden, vermeldt ons dionysius halicarnassius, waar hij zegt: ‘Ik heb een' leermeester dezer kampvechters gezien, die, door het aanmoedigen der worstelaars, bijna even zoo vermoeid was als de worstelaars zelve.’
Eindelijk werd het langgewachte sein tot den afloop gegeven, en de hardloopers stoven met eene ongeloofelijke

{==324==} {>>pagina-aanduiding<<}
snelheid voort. Ik zeg met eene ongeloofelijke snelheid, want wij vinden melding gemaakt van loopers, die een hert of een paard voorbijliepen, ja zelfs van eenen jongeling, polymnestor milesius geheeten, die een' haas met loopen kon bijhouden. Dit verwondere niemand, wanneer men bedenkt, dat een zekere philonides, hardlooper van alexander den grooten, in één dag 1200 stadiën of 150,000 schreden afliep; terwijl een negenjarig kind, van 's middags tot 's avonds loopende, 75,000 schreden aflegde. Ook homerus spreekt in zijne Odyssea van eenen looper orsilochus, die al zijne tegenpartijders door zijne snelvoetigheid overwon. Vaak noemt hij zijnen achilles den snelvoetige (πόδας ὠαὺς Αχιλλευς) en gewaagt daarenboven, in zijne Ilias, van eenen antilochus, die insgelijks zeer vlug ter been was.
Men lag zich dus te dien tijde evenzeer op snelheid toe als thans, gelijk te meer blijkt uit hetgeen plinius ons berigt, dat, toen Keizer tiberius zich naar zijnen gevaarlijk zieken broeder drusus, die zich in Germanië bevond, begaf, en eenen weg van 1600 stadiën moest afleggen, hij zulks in vierentwintig uren tijds volbragt, en wel met eene verwisseling van slechts drie postwagens (*). Door eene gestadige verbetering had men eene dergelijke vaardigheid verkregen, die, wat de menschelijke snelheid betrof, nog verhoogd werd, doordien vele wedloopers zich de milt lieten uitsnijden of toeschroeijen, ten einde eene onvermoeide ademhaling te bevorderen. De zucht tot overwinning was echter de grootste drijfveer in de volharding van den wedloop. Vandaar dat een hardlooper de hoogste aanmoediging ontving, wanneer hij de prijzen zag, welke in het midden der baan aan den marmeren obelisk hingen, en waarmede de kloeke overwinnaar gekroond zoude worden, die tot het einde toe den loop volhield. (†)

{==325==} {>>pagina-aanduiding<<}

De tweede soort van deze spelen bestond in het rennen met paarden, door ruiters bereden. Er bestaat een gedenkpenning van Keizer nero, die een paardenren voorstelt, met het onderschrift decursis (renloop) en waarop twee dravende paarden voorkomen, door twee berijders bestuurd. Ook vindt men nog een penning, waarop een harddraver en deszelfs ruiter voorkomt, die met eene speer gewapend is, en door een' voetknecht, een schild en legerstandaard dragende, voorafgegaan wordt. Deze laatste penning, over welks ware beteekenis de geleerden het niet eens zijn, is welligt de paarden-renloop der Romeinsche ruiterij, die misschien op zekere wendingen van het schild, door den aanvoerder gedragen, hare krijgsbewegingen volbragt. Zoo lezen wij bij den Geschiedschrijver suetonius, dat nero, toen hij door de soldaten zijner lijfwacht eenen renloop liet uitvoeren, zelf het schild vooruitdroeg, en dus, gelijk wij vooronderstellen mogen, de manschappen op zijn bevel heeft laten rijden en zwenken. Het schijnt, dat dit spel der Romeinen oorspronkelijk van de Trojanen afkomstig was, daar de bovengenoemde Geschiedschrijver vermeldt, dat Keizer caligula vele renbaanspelen, gedurende den ganschen dag, gaf, bestaande in eene jagt van wilde dieren, uit Afrika afkomstig, en in eenen renloop van Troje. Dit spel zou zelfs, naar veler meening, niets anders geweest zijn, dan de middeleeuwsche tornooispelen, vermits het woord tornooi eene verbasterde benaming van Troje was. Doch, hoe dit zij, ons is het genoeg te weten, dat dit volksvermaak uit zeer vroege tijden afstamt, en voor eene edele oefening gehouden wordt. Dit laatste blijkt vooral uit de eerste Ode van pindarus, waarin deze lyrische Dichter eene overwinning bezingt, door hiero, Koning van
Syracuse, in eenen dergelijken renloop behaald, wien hij den naam van Κέλης geeft, dat is, overwinnaar in den paardenloop. Artemidorus noemt de paarden, welke bij de Grieken door eenen ruiter bereden werden, κέλητες, celetes, waarmede aristophanes overeenstemt in deze woorden: ‘De eene ruiter zal op zijnen harddraver den anderen ruiter op zij-
{==326==} {>>pagina-aanduiding<<}
de rijden;’ (κέλης κέλητα παρακελητι
{== afbeelding 	==} {>>afbeelding<<}
    
ι.) Volgens plutarchus droegen de Vejers dezen paarden-renloop eene groote achting toe; terwijl titus livius verhaalt, dat de Numidiërs in het paardrijden bijzonder vlug waren, en de paarden met geen' toom, maar slechts met eene kleine roede plegen te besturen; hoewel zij van zadel of stijgbeugels niet afwisten. Op een' penning van Keizer augustus komt zoo iemand voor, die een moedig paard, bij den bek vastgehouden, voortleidt, gelijk elders, de ruiter op eenen penning van commodus, het paard bij de manen gevat heeft.
Vaak zag men de berijders, onder het rennen, een ander paard bij den teugel medevoeren; terwijl men na een zeker getal ridden, van paarden verwisselde, en met eene groote behendigheid van het eene op het andere oversprong, zonder daartoe stijgbeugels noodig te hebben. Overigens namen de Patriciërs en de Ridders voornamelijk deel aan deze soort van spelen, daar het worstelen meer door de lagere volksklasse werd uitgeoefend.
De edelste en meest beroemde uitspanning was echter de wedren met den wagen, door een, twee, drie of vier paarden voortgetrokken. Aan dit vermaak namen de hoogste personaadjen deel, zoo als Veldheeren, Prinsen, ja zelfs Koningen. Dit sproot hoofdzakelijk daaruit voort, doordien de legerhoofden altijd op eenen, met paarden bespannen, wagen plegen te strijden, gelijk wij bij homerus dikwerf vermeld vinden. Er werd dus eene groote behendigheid in de besturing der paarden vereischt, vermits daarvan meesttijds de overwinning afhing, welke men op zijne tegenpartij poogde te behalen. De strijders moesten in de geoefendheid der menners een volkomen vertrouwen stellen, weshalve gewoonlijk die mannen daartoe werden verkozen, welke met de naast hen strijdende krijgers in eene naauwe vriendschapsbetrekking stonden, gelijk b.v. achilles met patroclus en meer anderen (*). Alle degenen, die zich

{==327==} {>>pagina-aanduiding<<}
dus voor den wedren der wagens aandienden, waren rijke of aanzienlijke mannen, dewijl de uitrusting van een zoodanig gespan vele onkosten veroorzaakte, te meer, daar de een den anderen in pracht en luister zocht te overtreffen, ten einde op deze kostbare feestvermakelijkheid zoo veel mogelijk uit te blinken.
Het grootsche gebouw, waarin dergelijke wedrennen gehouden werden, was kwistig versierd met alles, wat eene verfijnde weelde vermogt te scheppen. Het Circus maximus, door tarquinius priscus gebouwd, was 437 schreden lang en 125 breed, terwijl de geheele omtrek 1000 schreden bedroeg, en, naar men wil, aan 260,000 menschen plaats verschafte. Cesar had aan den binnenkant, langs de eerste zitplaats, van rondom eene gracht doen graven, ter breedte en ter diepte van tien voeten, opdat het volk geene vrees zoude behoeven te koesteren voor den aanval der olifanten, gelijk zulks eenmaal bij eene feestviering van pompejus het geval was, en ten andere, om in die gracht waterspelen te vertoonen, zoo als ten tijde van augustus gebeurde, die er zevenendertig krokodillen ten vermake der menigte liet dooden. Het verheven aanzien van deze renbaan behoeft derhalve geen betoog; terwijl men derzelver fraaiheid eenigzins kan afleiden, wanneer ik vermeld, dat Keizer claudius, volgens den Geschiedschrijver suetonius, de carceres of stallen, waarin de wagens en de paarden stonden, van marmer liet bouwen, en de merkpalen met goud liet overtrekken. Nero en caligula gingen nog verder, toen zij den grond van den circus met stofgoud lieten bestrooijen, zoodat men, gelijk zeker Schrijver aanmerkt, niet zoo zeer daar ter plaatse kwam, om de spelen, als wel, om de weidsche pracht van dit heerlijk gebouw te zien en te bewonderen.

{==328==} {>>pagina-aanduiding<<}

Een plegtige intogt, beginnende bij den tempel van jupiter en over de groote markt gaande, opende dit feestvermaak, zoodra de stoet, uit eene verzameling van Afgodsbeelden bestaande, die, op hunne thensae of Godenwagens, door muilezels, leeuwen of olifanten werden voortgetrokken en omstuwd waren van potsemakers, dansers, fluit- en citherspelers, wigchelaars en offeraars, welke gouden en zilveren wierookvaten droegen, rijkelijk met reukwerk opgevuld - zoodra deze stoet, zeg ik, in het perk gekomen was, en eenen plegtigen omgang in het aanzien der verzamelde menigte volbragt had, gaf de opzigter van deze spelen het teeken tot den aanvang van den wedren, door een' witten doek van de stallen af te werpen, waarin al de rijders met hunne wagens geschaard stonden. Naauwelijks was dit sein gegeven, of de wagens, met een, twee, drie en vier paarden bespannen, vlogen weg. Immers het kon bijna voor vliegen gelden, vermits de wagen, waarin de menner stond, meer op eene groote zeeschulp, dan op een hedendaagsch rijtuig geleek. Het gevaar werd daardoor des te grooter, ja was zeer groot, indien men bedenkt, dat de leisels der paarden met eenen gordel om het lijf der menners gehecht waren, zoodat hij, die, door eene botsing met zijnen nevenrijder, uit het rijtuig viel, door de voorthollende paarden medegesleept en deerlijk verminkt werd. En eene dergelijke botsing kon zeer spoedig ontstaan, uit hoofde allen te gelijk afreden, en de buitenste het regt had, zoodra hij zijnen nevenman vooruitrende, op diens baan over te steken, en bijgevolg eenen korteren kring te beschrijven, dan hem door het lot ten deel was gevallen. Deze kruising en afwisseling der verschillend gekleurde menners en gareelen droeg veel tot verhooging van dat vermaak bij, hetwelk met groot gevaar gepaard ging, en desniettegenstaande altijd een aantal hartstogtelijke beoefenaars en aanschouwers vond.
Zevenmaal moest men de renbaan hebben doorreden, eer er eenige beslissing over den prijs gedaan werd, en tot vierentwintig maal toe werd de ren gewoonlijk hervat, zoodat men honderd achtenzestig keeren moest rondrijden, om

{==329==} {>>pagina-aanduiding<<}
als overwinnaar gekroond te worden; weshalve horatius te regt mogt zeggen:

Metaque fervidis evitata rotis. 


Ten slotte moet ik niet vergeten te melden, dat niet alleen mannen, maar ten laatste zelfs vrouwen in den wedren met paarden naar den prijs dongen. Cynisca, zuster van den Lacedemonischen Koning agesilaus, was de eerste vrouw, die zich voor den ren met vier paarden liet aandienen, en zij had het geluk den uitgeloofden prijs te behalen. Ter gedachtenis dezer overwinning werd er te Sparta een standbeeld te harer eere opgerigt, waaronder men eene dichterlijke beschrijving dier merkwaardige gebeurtenis liet plaatsen. Zij zelve wijdde aan den tempel te Delphi eene koperen triomfkar, met vier paarden bespannen; terwijl hare beeldtenis, door den beroemden apelles geschilderd, in vervolg van tijd nevens dat geschenk werd gehangen, om het roemruchtig aandenken dezer moedige Spartane zoo veel mogelijk op te luisteren.
Zietdaar de renspelen der oudheid zeer beknoptelijk voorgesteld! De zucht naar roem was de groote drijfveer, welke menigeen bewoog, zijn leven te wagen, ter verkrijging van eenige weinige lauweren, die velen met den dood moesten bekoopen. Men verwondere zich echter niet over deze te hoog gedrevene eerzucht, noch schrijve zulks aan de minder zedelijke beginselen van het Heidendom toe; - neen! wij zijn met hetzelfde euvel behebt, niettegenstaande wij den naam van Christenen dragen en in eene verlichter eeuw leven. De roem wordt nog hedendaags vaak ten koste van ons geweten en van ons eeuwig geluk gezocht; terwijl de liefhebberij voor onderscheidingsteekenen, en meer dergelijke kleinigheden, op duizenderlei geoorloofde en ongeoorloofde wijzen nagejaagd wordt. Ik zal niet zeggen, dat ik eene gepaste roemzucht laak. Verre zij dit van mij! Eene wijze roembegeerte schept veel goeds, nuttigs en edels; doch meerendeels ziet men de roemgierige bestrevers al hun geluk zoeken in de dingen dezer wereld, welke als eene schaduwe voorbijgaan en

{==330==} {>>pagina-aanduiding<<}
geen het minste gedenkwaardige teeken achterlaten. Laat ons dus liever streven naar eenen geestelijken roem, dat is, naar de dingen, welke niet vergaan, want dan wacht ons de onvergankelijke lauwerkroon in de gewesten der onverderfelijkheid en der eeuwige gelukzaligheid.

Leeuwarden.
m.h. de graaff.





Robbert Clive, de grondlegger van de Britsche rijksmagt in Indië.

(Vervolg en slot van bl. 295.)

Majoor laurence, een ervaren officier en clive's eerste begunstiger, kwam uit Engeland terug en verbaasde zich over zijnen beschermeling. Reeds destijds had clive vijanden en benijders, die de door hem behaalde voordeelen gaarne aan het blinde geluk zouden toegeschreven hebben; maar laurence gaf hun een duchtig bescheid. ‘Spreekt mij van geen geluk,’ voerde hij hun toe; ‘zulk een geluk hebben slechts groote geesten; het is de eerkroon van het genie, van koelbloedigheid, tegenwoordigheid van geest en ijzeren volharding. Kapitein clive is tot een' oorlogsman geboren; die jonge koopmansklerk, zonder militaire studiën en zonder ervarenis, heeft zich gedragen als een oud veldheer.’
De van alle kanten in het naauw gebragte dupleix verloor den moed niet, ofschoon zijn slaperig, ondeelnemend, in wellusten verzonken hof hem alle ondersteuning weigerde. Zijne heldenplans stemden niet in met de vernuft najagende onverschilligheid van Versailles. Hij versterkte zijn leger met het snoodste geboefte, aan de handen der geregtigheid ontkomen of van de galeijen ontslagen. Zonder ervarene officiers, zonder geld en zonder geoefende of aan krijgstucht gewone troepen, beproefde die buitengewone man nog altijd zich staande te houden. Door kuiperij, omkooping, verlokking, onttrok hij bondgenooten aan de Engelschen, offerde aan het slagen zijner plans geheel zijn vermogen op, putte zijn crediet uit, en rustte niet eer, voor dat het volstrekt gebrek aan alle middelen hem er toe noodzaakte. Clive verzuimde niets, wat den ondergang van zijnen woedenden vijand kon bespoedigen. Door ligchaamslijden gepij-
{==331==} {>>pagina-aanduiding<<}
nigd en niets onder zijn bevel hebbende den 700 recruten, deels nog onervarene Spahi's, deels schuim van volk, in de Londensche kroegen bijeengezameld, trok hij op tegen de door Fransche garnizoenen bezette vestingen Coveling en Tschinglepaut. Een kogel uit een dezer forten doodde eenen van zijn volk, en terstond nam al het overige de vlugt. Clive bragt, door gebeden en bedreigingen, zijne manschap weder bijeen, en deed haar, tegenover het fort, een kamp betrekken. Bij de eerste kanonschoten kropen de uitgezette wachten in een' regenbak. En met dit korps maakte clive zich echter van beide de vestingen meester, waarvan de eene kapituleren moest en de andere vernield werd. Van zijne overwinning te Madras teruggekomen, nam hij de zuster van den beroemden sterrekundige maskelyne ten huwelijk, en reisde vervolgens naar
Engeland, om aldaar een tijdlang rust te genieten, het eenige, dat in staat was zijne verzwakte gezondheid te herstellen.
Tien jaren waren intusschen verloopen. De arme, onbekende Compagniesklerk was thans Generaal, en bragt vermogen, roem en aanzien in zijn vaderland terug. Zijn bejaarde vader, een edelman van de oude school, had moeite aan dit wonderwerk te gelooven; hij was echter wel verpligt zulks te doen, toen robbert al de schulden der familie betaalde, toen de op zijn erfgoed liggende hypotheken verdwenen, en toen eindelijk de stad Londen den zevenentwintigjarigen jongman als redder van haren handel begroette. Clive hoopte lid van het Lagerhuis te worden; doch, hoezeer hij aan dezen wensch eene aanzienlijke som gelds opofferde, geraakte hij niet verder dan tot eene betwiste verkiezing, welke de adem van den partijgeest uitwischte. ‘Waar het op verkiezingen aankomt,’ zegt walpole, ‘is regt een ijdele klank.’ Clive leerde de praktische waarheid van dien zetregel uit eigene ondervinding kennen; vruchteloos had de welbespraaktheid van eenen fox voor hem gestreden.
Hij keerde naar Indië terug, waar zijne gelukster zoo glansrijk opgegaan was. De ten gronde gerigte dupleix was kort te voren naar Frankrijk scheep gegaan; maar een doodvijand der Engelschen heerschte in Bengalen en bedreigde de Britsche magt. Tot Gouverneur van het fort St. David benoemd, vermeesterde robbert clive de vesting Gheira,

{==332==} {>>pagina-aanduiding<<}
die aan eenen gevreesden zeeroover tot sluiphol diende, en trok daarna onverwijld naar de plaats zijner bestemming.
De toenmalige Onderkoning van Bengalen, soeradschadaula, een zwakke geest in een ontzenuwd ligchaam, lafhartig, wellustig, en even weinig in staat om te denken als om te handelen, meende met een handvol buitenlanders, welke de Franschen tot vijanden hadden, ligtelijk klaar te komen. Hij nam het fort William, hetwelk de Gouverneur op eene schandelijke wijs ontruimde, in, en deed 149 Britsche gevangenen binnen eenen kelder van 20 voeten in het vierkant, die onder den naam van the black hole (het zwarte gat) geschiedkundig geworden is, opsluiten. In deze enge ruimte op elkander gedrongen, moesten de ongelukkigen, van dorst, hitte en gebrek aan versche lucht, binnen weinig tijds tot op het getal van 26 jammerlijk wegsterven. Terwijl zij, in eene soort van krankzinnigheid, de tanden in hun eigen vleesch sloegen en hunne medebroeders onder den voet traden, beschouwden hunne beulen hen, bij toortslicht, door het naauwe tralievenster, en mengden een woest spotgelach onder het gehuil der slagtoffers! Eindelijk deed soeradscha de poort van het zwarte gat openen; honderd drieëntwintig reeds in verrotting overgegane lijken werden ter regter en ter linker zijde opeengestapeld, en zesentwintig levende geraamten waggelden naar buiten, onder het gezigt van het monster, dat hen grijnzend aanstaarde. De vrouwen alleen van dit gedrogt toonden medelijden met de ongelukkigen: men gaf hun een weinig rijst, een weinig water, eene hut, en daarna, hoezeer schoorvoetende, de vrijheid (*).
Deze barbaarschheid schreeuwde om wraak. Robbert clive, die tot wreker verkoren was, handelde van dat oogenblik af naar een geheel ander stelsel dan te voren: hij

{==333==} {>>pagina-aanduiding<<}
hield het voor even ongerijmd als gevaarlijk, een volk, hetwelk tot alle trouweloosheden in staat was, naar de grondbeginselen van het regt der volken te behandelen; hij bedroog de Hindoes, brak zijne traktaten met hen, en bestreed hen niet alleen met vuur en zwaard, maar ook met de wapenen der kuiperij, der valschheid en des verraads. Eerst nam hij de vestingen William, Budschbudsch en Hoeghly weder in, en sloopte ze; vervolgens leende hij het oor aan de onderhandelingen, welke soeradscha, die te Murschidabad door de overwinningen van den Britschen Generaal in zijne woeste zwelgerijen gestoord werd, hem deed voorslaan. Twee diplomaten, de Heer watts, een Engelschman, en omitschund, een inboorling van Bengalen, ontvingen den last, om den Nabob te verschalken. Omitschund, een behendig, hebzuchtig, slaafsch onvermoeid en doortrapt schepsel, een even gevaarlijk als allerbruikbaarst werktuig, zocht, vóór alle andere dingen, zichzelven te dienen, en zijne zelfzucht kon hem tot dubbele verraderij verleiden. Door zijne pogingen en die van watts werd eene uitgestrekte verraderij tegen soeradscha op het touw gezet. Terwijl nu laatstgemelde in zijnen angst louter nuttelooze intrigues en andere dwaasheden beproefde, welke een zwak verstand en zedelijke slechtheid hem ingaven, bemagtigde clive de stad Tschandernagor; en de deelnemers aan het eedgenootschap, dat soeradscha van den troon stooten en zijne kroon op het hoofd van mir-dschafir, een' beschermeling der Engelschen, plaatsen moest, werden met elken dag meer talrijk en geducht. Aan derzelver hoofd stonden: mir-dschafir,
soeradscha's opperveldheer; dschogget-seid, de rijkste bankier van Indië; de Minister van finantiën reudoklop, en omitschund zelf. Laatstgenoemde had gevorderd, dat, in het contract der zamenzwering, aan hem eene som van 300,000 pond sterling verzekerd wierd; clive stemde hierin toe, en onderteekende een blad rood papier, hetwelk de clausul betrekkelijk omitschund bevatte. Een ander blad van wit papier, waarop die clausul niet voorkwam, werd evenzeer door al de zaamgezworenen onderteekend, omitschund alleen uitgezonderd - een ware schelmenstreek, die steeds eene vlek op clive's naam zal blijven. Toen het er nu echter op aan zou komen om te handelen, deinsden zijne nieuwe bondgenooten lafhartig terug. Mir-dschafir zocht voorwendsels en uitvlugten, en de door

{==334==} {>>pagina-aanduiding<<}
clive zaamgeroepen raad beweerde, dat het hoogst onwijs gehandeld zou zijn, onder zulke omstandigheden de kans des oorlogs te beproeven. Clive zweeg, zette zich neder in de schaduw van een boschje Mango - boomen, nabij de rivier Plessey, waar het gedruisch van pauken en cimbalen uit het leger van soeradscha, dat slechts eene Engelsche mijl van het Britsche kampeerde, naar hem over klonk, en peinsde een vol uur lang over het gewigtige besluit, hetwelk hem nu te nemen stond. Het gold de verovering of het verlies van Indië; hij koos, en Indië was voor de Engelschen gewonnen.
De veldslag aan de Plessey, die voor Grootbrittanje een rijk, in omvang zoo groot als Duitschland, verwierf, kostte clive slechts 22 dooden en 52 gekwetsten. Hij kon tegen de 60,000 strijders van soeradscha, slechts 3000 man, en onder dezen 1000 Engelsche soldaten, overstellen. In de gelederen van het kleine Engelsche heir bevond zich dat beroemde 39ste regement, hetwelk nog tegenwoordig in zijne vanen het woord Plessey en daaronder de lofspreuk Primus in Indis draagt. Toen de opgaande zon dien onoverzienbaren drom van ruiters en voetknechten bescheen, met snaphanen, pijlen, bogen en pieken gewapend, voorzien van geweldig zwaar kanon, door witte ossen getrokken en door olifanten voortgeschoven, moest clive verloren schijnen. Niemand kon droomen, dat deze bruisende stroom in het zwakke hoopje van den Britschen Generaal (een tegen twintig!) eenen onoverkomelijken dam zou vinden; dat deze geheele menigte weldra, naar alle windstreken verstrooid, den overwinnaar hare pakkaadje, haar kanon en hare ontelbare wagens prijs zou geven. En evenwel gebeurde dit. Een troep Fransche bondgenooten hield bij de algemeene nederlaag stand en liet zich in stukken houwen. De verraderij van soeradscha's hovelingen voltooide den triomf der Britsche wapenen: naauwelijks begonnen zijne troepen min of meer te wankelen, of eenige trouweloozen gaven hem den raad om af te trekken. Deze eerste achterwaartsche beweging verdubbelde den moed der aandringende Engelschen, en stortte het reusachtige leger des Onderkonings geheel en al in verwarring. Terwijl de ellendige soeradscha, met een geldkistje in de hand en als boer verkleed, zich uit een venster van zijn paleis in een schuitje nederliet, kroonde
Generaal clive met eigene hand mir-dschafir, en opende

{==335==} {>>pagina-aanduiding<<}
aan omitschund de oogen omtrent het bedrog, dat hem gespeeld was. Dit laatste tooneel had plaats aan het huis van den bankier dschogget-seid, waar omitschund met de overige zaamgezworenen gekomen was en zijn loon verwachtte. Men las er alleen het witte traktaat voor (dat is het echte), zonder van het roode gewag te maken. ‘Welaan,’ zeî clive, die geen Hisdostansch verstond, tot den tolk scrafton, ‘het is nu tijd, dat wij den Heere omitschund opheldering geven.’ Op deze woorden keerde scrafton zich tot laatstgemelden, en zeide: ‘Vriend omitschund, het roode verdrag is slechts eene scherts geweest; gij krijgt niets.’ De bedrogen man zonk onmagtig in de armen zijner dienaren, werd eerst razend, dan geheel verstandeloos, en stierf na weinige maanden. Mir-dschafir's soldaten kregen soeradscha in handen, en hij werd in het paleis van den overweldiger ter dood gebragt.
De beschermelinge en koninklijke draadpop van den Britschen veldheer liet nu eenen regen van goud op zijnen beschermheer en op de Britsche Compagnie nederdalen. Eene vloot van honderd vaartuigen voer met wapperende vlaggen den Ganges af, terwijl trompetten en bazuinen aan het volk op de oevers den feestelijken togt verkondigden; deze vloot bragt den Engelschen 800,000 pond sterling in gemunt goud. Mir-dschafir opende voor Generaal clive de schatkamer van Bengalen; en deze laatste, tusschen twee bergen van goud en zilver voorttredende, in opeengeschudde hoopen van geldstukken uit alle tijden naar welgevallen woelende, met diamanten en robijnen bekranst, werd uitgenoodigd, daarvan zijn deel te nemen. Hij kon het geheel voor zich behouden hebben, want hij was heer en meester, en ook andere groote mannen, gelijk alexander en tamerlan, zijn, waar het op roof in het groot aankwam, niet zeer naauwgezet geweest; maar, opmerkelijk genoeg, was en bleef de beheerscher van Bengalen de onderdanige dienaar van andere, verre van daar gezetene heeren, van eenen Koning, die niet wist, dat men, aan het andere einde der wereld, een nieuw koningrijk voor hem veroverd had, en van eene maatschappij van kooplieden, die geene eer- maar slechts hebzucht kenden. Clive behield twintig lak ropijen (omtrent 300,000 pond sterling) als eigendom voor zich, ofschoon hem niets gemakkelijker geweest ware, dan zich het dubbele dier som toe te eigenen.

{==336==} {>>pagina-aanduiding<<}

De Directeuren der Compagnie, louter onwetende en kleingeestige lieden, wier eenig streven, zoo als wij hierboven reeds aanmerkten, op winst gerigt was, en die, gelijk alle menschen van gering verstand, nimmer iets dommers voor den dag bragten, dan wanneer zij gezamenlijk (in corpore) besluiten namen, waren, vóór den slag aan de Plessey, op het schrandere denkbeeld gekomen, dat hunne Indische kolonie eene Constitutie moest hebben. Zij fabriceerden er dan ook eene, die in de hoogste mate jammerlijk en verward was, en welker verordeningen geene burgerlijke maatschappij hoegenaamd een paar maanden lang in stand zouden gehouden hebben. Deze heerlijke staatsregeling werd naar Calcutta opgezonden, en clive ontving dezelve juist toen geheel Bengalen den Protector van den nieuwen Koning huldigde. De beambten der Compagnie te Madras en te Calcutta beschouwden deze Constitutie alsof zij in het geheel niet bestond, bragten geen enkel artikel derzelve ten uitvoer, en kozen clive tot hun eenig opperhoofd. Toen men te Londen van de overwinning aan de Plessey kennis kreeg, haastte men zich, de zoo onberaden ontworpen Constitutie voor nul en van geener waarde te verklaren, en clive werd algemeen Stedehouder van Bengalen. Thans had zijn gezag geene grenzen meer. ‘Hoed u, Generaal clive te mishagen!’ zeide op zekeren dag mir-dschafir tot een' zijner hovelingen. - ‘Waarlijk dat doe ik,’ antwoordde de gewaarschuwde; ‘ik sta geenen ochtend op, zonder voor zijnen hond drie diepe buigingen te maken.’ Dit was bijna geene overdrijving: Europeërs en inboorlingen lagen voor de voeten van clive.
Clive, die, gelijk alle wezenlijk groote mannen, met ijzeren volharding onophoudelijke zucht naar daden paarde, was er verre van verwijderd op zijne lauweren te willen rusten. Ook daagde weldra een nieuwe Pretendent op, schah-alem, die met talrijke troepen den naauwelijks verworven troon van den overweldiger mir-dschafir bedreigde. Laatstgemelde, niet minder laf en zwak dan zijn voorganger, was geneigd, om zich in der minne met schah-alem te verstaan, wiens gunst en sparing hij koopen wilde. Doch clive weigerde hieraan zijne toestemming, en deed hem begrijpen, hoe dwaas zoo onteerend een voornemen was. ‘Wanneer gij,’ dus sprak hij, ‘uwen vijanden geld geeft, zal het u nimmer aan vijanden ontbreken; uit alle

{==337==} {>>pagina-aanduiding<<}
hoeken van Indië en van Azië zullen zij komen opdagen. Leer u verdedigen. Verjaag ze liever door schrik, dan dat gij ze door belooningen aanlokt. Geloof, wat ik u zeg, en verlaat u op mijne hulp.’
Mir-dschafir deed wèl, clive's woorden geloof te schenken. Schah-alem en deszelfs 40,000 oorlogslieden, uit onderscheidene volken zaamgebragt, verstoven als kaf voor de 450 Europeërs en de 2500 Spahi's, welke clive tegen hen aanvoerde. Mir-dschafir trok weder zegevierend zijne hoofdstad binnen. Op zijnen grenzenloozen schrik volgde eene grenzenlooze vreugde, en, om aan den Gouverneur-generaal een blijk zijner dankbaarheid te geven, stond hij hem de 30,000 pond sterling af, welke hij tot nog toe, wegens de afgestane landstreek ten zuiden van Calcutta, jaarlijks van de Compagnie getrokken had.
Maar de Koning, wien clive zulke luisterrijke diensten bewees, geraakte hierdoor juist geheel en al onder de magtige hand van dien man. Het was vooruit te zien, dat zoo krachtig eene bescherming den beschermeling weldra lastig vallen, en dat mir-dschafir eene verraderij begaan zou, in de hoop zich onafhankelijk te maken. Inderdaad opende hij eene briefwisseling met de Hollandsche factorij te Tschinsauro, en deze zond een aanzienlijk oorlogseskader, hetgeen echter clive, die in tijds eenen wenk bekomen had, vernietigde. Deze les was voor den trouweloozen genoeg; en clive, die Engelands gezag in Bengalen nu vast genoeg gevestigd oordeelde, vertrok naar Londen. Hij had voor zijn vaderland een koningrijk gewonnen, en voor hetzelve den weg gebaand, om onmetelijke schatten te verkrijgen. Pitt had in het Parlement gezegd, dat men dezen van zelf ontstanen veldheer beschouwen moest als ‘een man van genie, die door God zelf bestemd was, om op de slagvelden te zegevieren.’ Bij zijne komst werd hij tot Pair van Ierland verheven, en kreeg toegang ten hove; maar het vijandige beginsel zijns levens openbaarde weldra deszelfs werking op de dreigendste wijze. Een bij het algemeen gehate glans omgaf de Indische Nabobs, van welken clive, hoezeer meer wegens zijne stelling dan wegens zijne gebreken, om zoo te spreken, het ideaal was. De sommen, welke hij op onderscheidene tijden uit Indië had overgemaakt, stonden bijna met eene jaarrente van 50,000 pond sterling gelijk; destijds echter was eene rente van 50,000 pond zeldzamer dan thans

{==338==} {>>pagina-aanduiding<<}
eene van 100,000. Zijne benijders wilden niet bedenken, dat de bezitter van dit vermogen aan Grootbrittanje eenen reuzenstaat had geschonken, en evenzeer vergaten zij, welk een eervol gebruik hij van zijne inkomsten maakte; zij vergenoegden zich met hem te haten, zonder in aanmerking te nemen, wat hij verdiend en wat hij gedaan had. Eene som van 50,000 pond was door hem aan zijne arme bloedverwanten en met name aan zijnen vader uitgekeerd geworden, die, ondanks zijnen hoogen ouderdom, tot dien tijd toe zelfs zonder dienstboden had moeten leven. Terwijl de groote hoop van het Engelsche volk clive als eenen Nabob haatte, vreesden en haatten hem de overige Nabobs, als ook de bewindhebbers der Oostindische Compagnie, omdat hij voor hen een te magtige mededinger was. Clive botste te zeer tegen de ondeugden, de ijdelheden en vooroordeelen der eenen zoo wel als der anderen.
In den boezem der Compagnie vormde zich tegen hem eene magtige partij. Het hoofd zijner vijanden, een eergierig en wraakzuchtig man, sullivan geheeten, was nog altijd de trotsche minachting indachtig, waarmede clive eertijds de herhaalde bevelen der Compagnie had opgenomen. Hij wilde, dat men het laatste geschenk van mir-dschafir aan clive, de bewuste 30,000 pond jaarlijksche inkomsten, ten voordeele der Compagnie benaderen zou. Er was een regtsgeding op het tapijt gezet, hetwelk de Gouverneur-generaal zich voorbereidde met nadruk te keer te gaan; en niemand dacht er aan, om de in den persoon van eenen Nabob door andere Nabobs aangetaste billijkheid te verdedigen, toen omstandigheden, waarvan wij weldra melding zullen maken, de dingen van loop deden veranderen.
De Nabob van 1780 was een ding, zoo als het thans niet meer bestaat. Tijden en gebeurtenissen hebben de zeden dier klasse van menschen, die thans nog slechts in de letterkunde der achttiende eeuw aanwezig is, verzacht en derzelver opvoeding veredeld. Tegen deze ruwe Satrapen, die zich met den roof op eene weerlooze natie gemest hadden, rigtte cowper's zedelijk-godvruchtige Muze hare geduchtste strafredenen. Het was een ziekelijke, afgeleefde Nobob, een ruwe dienaar zijn buiks, ontoegankelijk voor elk menschelijk gevoel, een walgelijk middending tusschen nero en turcaret, tusschen tiberius en den burger-edelman, dien alle romanschrijvers tot het onderwerp hunner, drie boekdeelen

{==339==} {>>pagina-aanduiding<<}
groote, melodrama's in proza maakten. Hetzelfde karakter verscheen ook op het tooneel als een belagchelijke huistiran, geldverkwister, najager van ijdele praal en eertitels. De Nabobs waren de gewone doelschijf der hekelschriften. De prachtige, maar slecht onderhoudene Oostersche paleizen, waarin zij woonden, hunne verspillingen en weelde, hunne luimen en grillen, hunne wijze van spreken, waarin nog een bijsmaak van de brandewijnskroeg gevonden werd, - dit alles wekte onwil en verontwaardiging bij de goede en bij de booze bestanddeelen der maatschappij, bij de lagere volksklassen, tot welke zij oorspronkelijk behoorden, en bij den adel, in welks kring zij wenschten opgenomen te worden. Verfoeid zonder gevreesd te zijn, veracht en met den vinger nagewezen ondanks hunne schatten, stonden zij afgezonderd daar in deze spheer van minachting, spot en haat; gevoelens, welke door geen deernis verzacht werden, want men wist, hoe zij vorsten geplunderd en landen uitgezogen hadden, om dezen rijkdom te verwerven, van welken zij thans niet eens gebruik wisten te maken.
Dan, er was tusschen deze soort van lieden en clive naauwelijks de oppervlakkigste gelijkheid merkbaar. Wel is waar, clive had meermalen, tot zijne groote doeleinden, laakbare, ja slechte middelen aangewend; maar nimmer had hij uit lage zelfzucht gehandeld. Zijne zucht tot pronk, welke hem in Oostindië eigen geworden was, als ook eenige andere zonderlingheden, deden geene afbreuk aan zijne groote hoedanigheden: hij was en bleef een der grootste helden van zijnen tijd, in het burgerlijke leven een alleredelst karakter, als staatsman zeker zonder naauwgezetheid of gewetensbezwaar, maar overigens van eene alles overtreffende schranderheid, voorzigtigheid en beleid. Ongelukkig voor hem was hij eene soort van zinnebeeld geworden - hij vertegenwoordigde het verkeer met Indië. Samuel johnson sprak van hem met afschuw. Het volk vertelde zich onderling, dat geheele steden, welker bewoners hij had doen neêrsabelen, zijn eigendom geworden waren. Met schrik wees men elkander in zijne woning zekere kist, waarin men beweerde, dat de schatten van Murschidabad besloten waren. De destijds in de mode zijnde teekenaar brown, aan wien men opgedragen had, de schets van een' tuin en park des Nabobs te ontwerpen, zeide aan zijne vrienden, dat het zien van die geheimzinnige kist hem met ijzing vervuld had,

{==340==} {>>pagina-aanduiding<<}
en dat hij niet begrijpen kon, hoe iemand zoo verstokt, zoo geheel doof voor de stem van zijn geweten kon wezen, dat hij digt naast dit gedenkteeken zijner gruweldaden nog slapen kon!
Clive, die van gelaat in hooge mate leelijk was, begreep ongelukkig niet, dat eene eenvoudige en pronklooze kleeding het best gevoegd zou hebben en voor zijn persoonlijk voorkomen en voor de herinneringen, dat hij Bengalens veroveraar was; het goud en de zijde, het brocaat en de diamanten, met welke hij zich overlaadde, gaven hem prijs aan de spotternijen der saletjonkertjes, voor welke hij ontegenzeggelijk, in smaak en sierlijkheid, verre moest onderdoen. Hij bezat te gelijker tijd 30 rokken en 200 kanten overhemden: de elegante wereld glimlachte over die pronkende garderobe, en het volk beschouwde het paleis, hetwelk hij te Claremont deed bouwen, met bijgeloovige vrees. ‘Zie eens,’ dus spraken de boeren tegen elkander, ‘hoe geweldig dik die muren zijn; de Oostindische heer weet wel, waarom hij zijnen bouwmeester zoo sterk een huis doet bouwen; als zijn tijd daar is, zou de Duivel hem zeker komen halen, indien hij niet zulke voorzorgen nam!’ Onder de lieden, die op deze schrandere wijze redeneerden, was ook een dweepende jonge kwakzalver, william hunter geheeten, die zich later, onder den naam van william huntington, de begenadigde zondaar, eenen grooten aanhang verschafte, en in wiens brieven en geestelijke redenen de duivelskunsten van Lord clive eene groote rol spelen.
Zeker zou niemand den van zoo vele kanten benijden en gehaten man in zijne bescherming genomen hebben, bijaldien niet nieuwe, de Compagnie verschrikkende, gelukswisselingen zijnen magtigen bijstand zelfs voor die genen noodwendig gemaakt hadden, welke hem bederven wilden. Als lid van het Huis der Gemeenten, en bij afwisseling nu eens de partij van fox, dan weder van pitt of van grenville toegedaan, had hij bij zijne partij eenig aanzien en invloed verkregen. Terwijl echter de wangunstige Directeuren hem terugstieten, het Huis der Gemeenten hem geene aandacht verleende, en de gemeene man in hem eenen bondgenoot van den Booze waande te zien, verlustigden de aanzienlijke gezelschapskringen zich ten koste dezer plotseling zoo schatrijk geworden familie, welker leden gedeeltelijk

{==341==} {>>pagina-aanduiding<<}
vele moeite hadden, in hunnen stand op deze hun ongewone hoogte zich welvoegelijk te gedragen. Men verhaalde, dat de oude clive op zekeren dag hij het lever des Konings met naïve rondborstigheid uitgeroepen had: ‘Wees maar gerust, uwe Majesteit; weldra is mijn zoon te Londen, en dat is terstond eene stem meer voor u.’ Zoo hadden dan al de vermoeijenissen en al de veroveringen van den Generaal voor hem geene andere vrucht gehad, dan dat hij daardoor eenen afgezonderden stand bekwam, zonder steun en zonder waarborg voor de toekomst; en zeker ware het hem niet gelukt de Sullivansche partij tot zwijgen te brengen, wanneer niet hoogst ongunstige tijdingen uit Indië de Directeuren gedwongen hadden, zich in de armen van den eenigen man te werpen, die hunne zaken in Hindostan herstellen kon.
Zij, welken clive, te Madras, Murschidabad en Calcutta, aan het hoofd des bestuurs had achtergelaten, hadden van hunne magt zoo schandelijk een misbruik gemaakt, dat de inboorlingen tot wanhoop overgeslagen waren. Opstand bij opstand, een bestuur zonder innerlijke sterkte, eene staatsregeling zonder organisatie, een muitend leger, verlatene dorpen en uitgeplunderde inwoners, welker afgeperst goed de Compagnie toch niet verrijkte, - zietdaar het tooneel, hetwelk de landen, door clive eerst onlangs aan soeradscha ontrukt, thans aanboden. Geene tucht, geen regt, geene billijkheid werd er meer gevonden; de zwakken konden op geenen bijstand meer rekenen, de slagtoffers der dwingelandij geene hoop meer voeden. Dertig millioenen aan slavernij gewone menschen ontwaarden met schrik, dat de Oostersche tirannij de Britsche nimmer geevenaard had. Men had begonnen met mir-dschafir, als verdacht van verraderlijke ontwerpen, te onttroonen. Zijn opvolger, mir-kossim, wekte weldra nog grooter mistrouwen, dewijl hij meer bekwaamheid bezat. Nu werd mir-dschafir in het bewind hersteld, en mir-kossim, na alvorens, uit wraakzucht, een vreeselijk bloedbad aangeregt te hebben, vlood in het gebied des Nabobs van Audi. Al deze wonden moesten geheeld en eene door zoo vele barbaarsche handelingen in verval geraakte regering andermaal op eenen beteren voet gebragt worden. Al de Directeurs beweerden uit éénen mond, dat niemand dan clive in staat was Bengalen te redden. Hij liet er zich toe overhalen, doch alleen onder het beding, dat aan zijnen vijand sullivan alle gezag

{==342==} {>>pagina-aanduiding<<}
ontnomen zou worden. Zonder bedenken offerde men dezen op, en clive reisde weder naar Indië, waar een zwaar dagwerk op hem wachtte. Het bestond in niets minder, dan in het ondernemen eener volslagene hervorming; hij moest de hebzucht aan ijzeren banden leggen, en alle ondeugden en gebreken, die tot nog toe toomeloos geheerscht hadden, onbewimpeld aantasten. Dit ondernam hij, en de buitengemeene vastheid, waarmede hij zoo vele knevelaars en onderdrukkers strafte en te keer ging, wekte hem nieuwe vijanden, die alles, wat in hunne magt was, te werk stelden, om zijne pogingen te verijdelen. Dit gelukte hun niet; clive hervormde de geheele inrigting van het bestuur, dempte het muiten der aan krijgstucht ongewone troepen, schreef aan de naburige provinciën wetten voor, en verschafte Grootbrittanje ook bij de verwijderde Nabobs ontzag en achting. Hierna keerde hij naar Londen terug, waar men echter, in stede van hem te beloonen, gevoel noch begrip van zijne onschatbare verdiensten scheen te hebben.
Toen kort daarna een misgewas de anders zoo vruchtbare Oostersche velden zonder oogst liet, ging er een vreeselijk geschreeuw op, niet anders dan alsof clive het ongeluk, hetwelk de Hemel zond, veroorzaakt had. Immers de actiehouders liepen gevaar, hunne dividenden te missen. Deze vrees joeg de geldzucht in het harnas, en weldra zag clive zich van alle kanten aangetast. Er volgden verhooren op verhooren, beraadslagingen op beraadslagingen, en clive's geheele wijs van zijn en handelen, welker zwakke zijde wij hier boven getoond hebben, moest door de gevreesde zeef van hem vijandige Committé's en die eener volksvertegenwoordiging doorgaan. In het aangezigt van dit gevaar bleef clive onbewogen, gelijk hij het tegenover vijandelijke legers geweest was. Den gezamenlijken aanval zijner vereenigde vijanden verduurde hij met eene vastheid, kracht en tegenwoordigheid van geest, die den grooten chatham bewondering afpersten. Toen men hem voorhield, wat hij van mir-dschafir aangenomen had, riep hij uit: ‘Bij mijne arme ziel, zoo ik mij thans over iets verbaas, dan is het, dat ik met zoo weinig tevreden geweest ben!’ Het Lagerhuis eindigde het geding met eene handelwijs, die den knoop op eens moest doorhakken: men stemde gelijktijdig met witte en zwarte stemballen. Aan den eenen kant verklaarde men den aangeklaagde schuldig, dat hij zijne magt misbruikt en

{==343==} {>>pagina-aanduiding<<}
zijne schatten op onregtmatige wijs verworven had; aan den anderen erkende men, dat hij den Staat onwaardeerbare diensten had bewezen! Eene gezonde redeneerkunde verzette zich tegen deze zonderlinge tegen elkander opweging zijner daden, en clive had met grond aan zijne regters kunnen toevoegen, dat dit geene uitspraak was, en dat zij hem of schuldig of onschuldig moesten verklaren; maar openbare vergaderingen nemen het somtijds zoo naauw niet, wanneer het op gezond menschenverstand aankomt.
Dat deze van roem en rijkdom verzadigde man ten langen laatste nog zelfmoorder werd, kan ons naauwelijks verbazen. Hij was het voorwerp van eenen, wel is waar onverdienden, maar algemeenen haat. De vertegenwoordigers dierzelfde natie, aan welke hij een Rijk geschonken had, krenkten hem door zijdelingsche blaam. Daarenboven had de luchtstreek des keerkrings zijne gezondheid ondermijnd. Een tijdlang kwijnde hij ziekelijk daarheen, gedrukt door zwaarmoedigheid en hypochondrie; daarna zocht hij in het gebruik van opium leniging voor zijn zielelijden. In het jaar 1774 eindigde hij eigendunkelijk zijn leven, een leven vol luister en roem, en welks vruchten de late nakomelingschap nog genieten zal. Aangeklaagd millionair, veroveraar, koopmansbediende, satraap, veldheer met meer dan koninklijke onafhankelijkheid, bij de eenen belagchelijk, bij de anderen gevreesd, bespot, gehoond, gehaat, in zegepraal op de handen gedragen, tot aan den rand van het schavot gesleept, - welk gebruik kon zulk een man van den avond zijns levens wel maken? (*)


De slag bij Lutzen in 1813.


(Een Verhaal uit dat Tijdperk.)

Helder en liefelijk bescheen de eerste straal der opgaande zon Saksens heerlijke landouwen; nog lagen dorpen en gehuchten in het halfdonker der ochtendschemering gehuld;

{==344==} {>>pagina-aanduiding<<}
in en om dezelve waren nog de talrijke oorlogscharen in diepen slaap gedompeld, uitrustende van geledene vermoeijenissen en krachten zamelende tot volgende. Doch naauwelijks had de dagvorstin den gezigteinder met een gloeijender rood overgoten, of trompetgeschal, horenklank en het rommelend geluid der veldtrommen ontrukten den krijgsman aan de droomen, die hem misschien naar huis, in den beminden kring der zijnen, hadden teruggevoerd, en drongen hem, in plaats daarvan, het ruwe beeld der werkelijkheid op. IJlings grepen, bij den eersten trompetstoot, in het Pruissische leger allen de wapens op, en ordenden zich met vrolijken ijver in hunne gelederen. Met vasten blik zagen de oude, in menigen strijd beproefde soldaten naar de hoogten, op welke, den geheelen nacht door, de wachtvuren der Franschen geflikkerd hadden, en waar nog hier en daar een nagloeijend plekje te zien was; driftige moed schitterde den jongen soldaten uit de oogen, en wilde strijdlust kookte in aller borst, want zij wisten, dat het heden een heete dag zou worden; een heete en gewigtige dag, op welken frederik willem's krijgsscharen voor het eerst in open veldslag hunne krachten tegen die der soudenieren van den Franschen Keizer zouden meten.
Ook Kapitein van r. deed zijne kompagnie aantreden. Reeds vóór de reveille was hij op de been geweest, en had eene hoogte bestegen, aan welker voet het nachtleger van zijn regement zich had uitgestrekt. Van hier zweefden zijne blikken naar het oord, waar zijne beminde woonstede gelegen was, en in haar het dierbaarste, dat hij op aarde bezat. Op zijne sabel geleund, staarde hij weemoedig naar de hemelstreek, waar het gouden morgenrood de komst der zon verkondigde. ‘Zal ik u wederzien,’ dacht hij, ‘mijn geliefde vaderhuis? Zal ik u immer weder in mijne armen drukken, mijne trouwe, mijne dierbare maria?’
En zie, terwijl hij dit dacht, steeg de zon, in hare volle majesteit, al hooger en hooger, en blikte zoo minzaam, zoo schoon, zoo verzekerend naar hem henen, dat het vertrouwen op den algoeden Bestuurder van ons leven met deszelfs gansche sterkte in zijn hart ontwaakte; vol blijmoedige hoop strekte hij nu zijne armen naar de eeuwige Lichtbron uit, als wilde hij zich onafscheidbaar aan haar hechten, en bad: ‘O Gij goede, lieve Vader in den Hemel! in uwe handen beveel ik mijn lot; ik zelf toch ver-
{==345==} {>>pagina-aanduiding<<}
mag het te leiden noch te besturen; bescherm mij, Gij Albehoeder, en laat mij, na volbragten krijgsmanspligt, behouden tot mijne dierbare, mijne engelgoede maria terugkeeren! Gij ziet in mijn hart; Gij weet, hoe ik gewillig bloed en leven voor het lieve vaderland veil heb; maar, o Gij goede Vader in den Hemel, mijne arme maria zou het niet overleven!’
Verder vermogt hij niet te spreken; tranen der diepste weemoedigheid tevens en der innigste godsvrucht verstikten zijne stem; en waarlijk, deze tranen behoefde hij zich niet te schamen, hoezeer hij krijgsman was, wien men een vochtig oog niet zelden tot schande toerekent, daar men zegt, dat schreijen een' dapper' soldaat niet past. Eene hatelijke grondstelling. Heil den krijgsman, die nog tranen heeft, die, in het woeste gewoel van het hedendaagsche soldaten-leven, nog niet verhard is; heil hem, wanneer hij nog een kinderlijk vertrouwen op zijnen Schepper bezit, nog gevoel voor godsvrucht! Alsdan zal hij waarlijk moedig en sterk zijn in al de gevaren van zijnen stand, gelaten en standvastig in zijnen laatsten doodskamp. Nog eenmaal vouwde R. ootmoedig zijne handen, blikte vol geloof en vertrouwen opwaarts in het met rood doorgloeide blaauw des ochtendhemels, greep met aandoening de sjerp, die hem over den schouder hing, en bedekte die met vurige kussen. Zijne maria toch had ze hem, op den ochtend van den uitmarsch, omgehangen.
‘Mijn willem,’ had het meisje gezegd; ‘neem dit, als eene gedachtenis van mij, met u in het veld; en geloof mij, mijn geest zal u steeds omzweven! O mogt deze sjerp, die ik onder heete tranen voor u geborduurd heb, met de gansche kracht der liefde, eenen talisman gelijk, alle onheil van u afwenden, en aldus de genius zijn, die u voor mij behoudt! Zie dit vuurkleurige lint, hetwelk ik onontknoopbaar om het midden der sjerp gehecht heb; het zij een beeld mijner liefde! Even gelijk niemand dezen knoop kan losmaken, zonder dien te doorsnijden, even zoo moet geene magt op aarde de liefde voor u mij uit het hart kunnen rukken, dan alleen de alvernielende dood, en zulks nog slechts voor deze wereld; want valt gij, mijn willem! in den heiligen strijd, o druk dan stervende den laatsten kus op deze sjerp, en vereenigd zweven onze zielen van hier naar het land der eeuwige liefde!’

{==346==} {>>pagina-aanduiding<<}

‘De sjerp zal mijn dierbaarst kleinood zijn, o mijne maria!’ riep willem met geestdrift uit, drukte het bevende meisje tot afscheid nog eenmaal aan zijn heftig kloppend hart, en ijlde naar buiten, aan het hoofd zijner kompagnie. Toen vervolgens het verzamelde regement onder krijgsmuzijk opmarcheerde, wenkte willem, in het voorbijtrekken van het huis zijns ooms, nog eenmaal met de sabel zijne maria een laatst vaarwel toe, en legde daarbij veelbeteekenend de linkerhand aan haar geschenk, de sjerp.
Deze sjerp nu, daar waar de vuurkleurige strik haar omsloot, drukte R. aan zijne lippen, en stond daarbij in het aandenken aan het vurig beminde meisje verzonken, toen plotseling, beneden aan zijne voeten, de eerste trompet zich liet hooren; een vleugelhoren volgde, daarna eene trom, toen nog eene, toen meerdere en gedurig meer, tot dat eindelijk geheel de legerplaats van het krijgsgeschal weergalmde.
‘God behoede mij om harentwille!’ riep R., uit zijne mijmering ontwakende, en snelde naar zijne kompagnie. Hij trad voor het front, zag monsterend van den eenen vleugel naar den anderen, en verheugde zich niet weinig over de heldere, vrolijke blikken, die van onder de kleppen der schako's tegen de ochtendzon in keken, en over den heldenmoed, die op de aangezigten zijner fuseliers te lezen was, welke allen er uitzagen, alsof zij zeggen wilden: ‘Breng ons maar, waar de blaauwe boonen vliegen, Kapitein, en wees verzekerd, dat wij u geene schande zullen aandoen!’ R. kommandeerde de kompagnie, wel is waar, nog slechts eerst sedert een paar maanden; maar hij had zes jaren als Luitenant bij dezelve gestaan; hij kende ieder zijner soldaten, en allen waren zij hem met zulk eene trouw en liefde toegedaan, dat zij elk oogenblik gaarne bloed en leven voor hem opgezet zouden hebben.
Gedurig levendiger werd het in de legerplaats; de ruiterij was te paard gestegen, en stond in de schoonste orde achter de onafzienbare liniën van het voetvolk geschaard. ‘Sabel uit!’ - ‘Op schouder 't geweer!’ klonk hier en daar de stem van eenen officier, die met zijn eskadron of met zijn detachement tot het volvoeren van den een' of anderen last op marsch ging; rammelend vlogen de bliksemende klingen uit de stalen scheeden, die reeds te lang, voor de zaak der vrijheid, in dezelve waren opgesloten geweest.

{==347==} {>>pagina-aanduiding<<}

De oude knevelbaarden, die het werk reeds meermaals bij de hand gehad hadden, gespten zich onder het afrijden de keelriemen vaster, opdat in het gewoel des gerechts de helm hun niet van het hoofd mogt vallen, en wierpen den mantel op den linker schouder; maar allen klopte het hart hooger, dan gewoonlijk, toen zij nu naar de hoogten opzagen, van waar reeds in gelid geschaarde bajonetten hun te gemoet blonken, en vijandelijke kurassiers heen en weder draafden, even alsof zij den lust naauwelijks betoomen konden, om met de aanrukkenden handgemeen te worden.
‘Op schouder 't geweer!’ kommandeerde nu ook R. voor het front zijner kompagnie; want zoo even had hij order bekomen, om, gemeenschappelijk met een eskadron dragonders, zich bij de voorwaarts staande veldwacht te voegen en de vijandelijke voorposten aan te grijpen.
‘Heer Kapitein!’ riep de oude Kolonel van het regement aan R. toe, ‘ik ken u, en behoef u slechts aan te bevelen, dat gij niet vergeet, tot welk een regement gij behoort. Ik heb mijne redenen, waarom ik u tot den eersten aanval kommandeer. De overige drie kompagniën van het bataljon zullen u ondersteunen. Wanneer het eerste kanonschot valt, grijpt gij aan - en nu, voorwaarts, in den name Gods!’
Met den stormmarsch snelde thans R., aan het hoofd zijner kompagnie, langs de lange rijen van het opmarcherende voetvolk henen, en voorts op den grooten weg gedurig verder voort in de rigting naar een dorp, hetwelk aan den voet der door den vijand bezette hoogten gelegen was. Lustig draafden de dragonders voort, met het pistool tot het flankeren in de hand gereed, en de breede Engelsche kling aan den vuistriem hangende. Op verren afstand en met langzamen, plegtigen tred volgden al de legerdrommen te voet en te paard, en verdeelden zich regts en links, in de schoonst geregelde slagorde zich uitbreidende. Zware veldstukken ratelden met een dof gedreun op den hobbeligen straatweg, en met brandende lonten trokken de kanonniers daarnevens, terwijl hun dreigend gelaat als 't ware de verwoesting verkondde, welke hunne donders stonden aan te regten.
R. was bij de veldwacht aangekomen, die uit eene Gardekompagnie bestond; hij kende den Kapitein, welke dezelve kommandeerde, en maakte met hem nadere afspraak over de bijzonderheden van den aanval. ‘Daar, achter de wilgen, schuilen de honden,’ zeî deze; ‘zij hebben echter nog

{==348==} {>>pagina-aanduiding<<}
niet de minste beweging gemaakt, om mij te willen aangrijpen; ook geloof ik niet, dat zij voor het dorp zullen standhouden; maar dáár konden zij wel eens harde noten te kraken krijgen!’
Inmiddels reden, regts achter hen, in snellen draf, een paar stukken der rijdende artillerie eene kleine hoogte op, vatteden post, en werden op het dorp gerigt. De kanonniers gaven vuur, en snorrend vlogen de kogels over de hoofden der benedenstaanden. Snel volgde, op deze eerste losbranding, eene tweede aan den linker vleugel, en nu bulderde het geschut onophoudelijk voort.
R. had bij het eerste schot ten aanval doen blazen, en wierp zich, in vollen marsch, met zijne fuseliers op de links liggende tirailleurs; terwijl de Gardekapitein met zijne zaamgetrokken wacht de regts liggende wilgen aangreep, en de dragonders op den rijweg, met frisschen moed, de vijandelijke kurassiers te gemoet vlogen, die uit het dorp op de infanterie wilden inhouwen.
Het gevecht begon. Na korte tegenweer weken de vijandelijke tirailleurs en snelden naar het dorp. ‘Voorwaarts!’ riep R., ‘voorwaarts! - dat wij het eerst in het dorp komen!’ De horenblazers bliezen tot het avanceren; de tamboers sloegen den stormmarsch. ‘Hurrah! hurrah!’ klonk het uit aller kelen, en de dapperen vlogen zoo snel voorwaarts, dat, digt achter den vliedenden vijand, R. en zijne fuseliers het dorp binnendrongen.
‘Halte! - avaneez!’ klonk het aan den eenen kant; ‘hurrah! - voorwaarts!’ aan den anderen. Hoog zwaaide R. de sabel, om aan de zijnen een teeken te geven, en hield het vuurkleurige lint aan zijne sjerp met de linkerhand vast omsloten. Hageldigt kwamen de kogels uit het pelotonvuur der vijanden aangefloten. Het eerst van allen stortte R. op hen in; zijne fuseliers volgden, en sloegen en staken nu zoo wakker om zich heen, dat niets in staat was hun weêrstand te bieden. De Franschen werden overhoop geworpen; maar menig dappere Pruis lag tusschen de grijsmantels op den grond gestrekt. Reeds hadden onze wakkere strijders het midden van het dorp bereikt, zie daar galoppeerde uit eene zijstraat een troep groene ruiters op hen aan, die, na een salvo uit hunne karabijnen gelost te hebben, op hen inhieuwen.
‘Thans komt het er op aan, kameraden!’ riep R. en

{==349==} {>>pagina-aanduiding<<}
greep de sabel in de linkerhand, want een karabijnkogel had hem de regter half verbrijzeld. Hij legde de gekwetste hand in zijne sjerp, en maria's lint werd door het bloed van haren geliefden nog rooder geverwd; maar onwrikbaar stond hij pal, en moedigde onverschrokken de zijnen aan, om met de bajonet door de ruiters heen te breken. Dan, helaas! gedurig kleiner werd het hoopje der Pruissen, bloedend zonk nu de een dan de ander nevens den dapperen aanvoerder ter aarde, want de groenen hieuwen er moorddadig op in. Eindelijk sprong een vijandelijk officier op R. aan, en riep: ‘Heer kameraad, neem met uw handvol volks kwartier!’
‘Van het lijfregement geeft niemand zich over!’ riep R.
‘Van het lijfregement geeft niemand zich over!’ riepen zijne fuseliers hem na, en, aangevuurd door het heerlijk voorbeeld van hunnen kommandant, wierpen zij zich, in een' digten drom zaamgepakt, met herzamelde kracht, op de zwakste zijde der vijanden.
Reeds bloedde R. uit verscheidene nieuw ontvangene wonden, zijn troep werd gedurig kleiner en ijler, en gedurig digter drongen zich de groene ruiters zaam; daar klonk het plotseling aan het eind des dorps: ‘Hurrah! hurrah!’ en, met de sabels hoog boven het hoofd gezwaaid, drongen de Pruissische dragonders er binnen. Maar hunne hulp kwam te laat; R.'s spitsbroeders waren bijna tot den laatsten man neêrgesabeld; hij zelf stond zonder schako, en hield nog slechts met zwakke hand de sabel tot dekking boven het ontbloote hoofd. De van achteren bestookte vijanden hieuwen des te woedender in - eindelijk trof de vreeselijke houw van een der vijandelijke ligte dragonders, ook hem, en hij zonk te midden zijner broeders neder.
‘O mijn God! o mijne maria!’ stamelde hij onder het vallen, en met zijne laatste kracht drukte hij de bloedige sjerp aan zijne stervende lippen. ‘Maria!’ steunde hij nog eenmaal met naauwelijks hoorbare stem, en zijne bewustheid verliet hem.

(Het vervolg hierna.)






{==350==} {>>pagina-aanduiding<<}

Regtsoefening bij de Avaren en Tartaren van den Kaukasus.

Een der talrijkste en misschien der geduchtste onder de krijgshaftige volksstammen, welke de bergen van den Kaukasus bewonen, is die der Avaren. Van zuiver Mongoolsch geslacht zijn bij dezen stam, in welken geene vermenging met andere het Tartaarsche bloed verbasterd heeft, tot op den huidigen dag de zeden, gewoonten en bijgeloovigheden der horden van dsjingis-Khan bewaard gebleven. De bergstreken bewonende, die zich van Derbent tot aan den Elbroez, in hunne taal den berg der zeven sneeuwmanen, uitstrekken, voeren de Avaren, even als de Tschetschenzen, de Lesghiërs, de Abasen en andere Cirkassische bergbewoners, eenen aanhoudenden oorlog tegen de Russen, en hun voorname rijkdom bestaat in den buit, dien zij op deze vijandelijke naburen maken, als ook in de gevangenen, welke zij bij hunne plotselinge invallen wegslepen, en gewoonlijk aan Kurden, Armeniërs of Perzianen verkoopen. Een der gebruiken, welke den Avaren, die, gelijk de overige krijgszuchtige stammen, na elken gelukkig uitgevallen strijd of rooftogt, de gevangenen onderling verdeelen, bijzonder eigen zijn, is het volgende. De gevangenen worden allen op eene en dezelfde plaats bij elkander gebragt en hier zeven zonnen lang ten toon gesteld, opdat al de tot den stam behoorenden hen in oogenschouw nemen, hen toetsen, en hun zoodanige vragen mogen doen, als zij gepast zullen oordeelen. Den achtsten dag verzamelt zich eene regtbank, welke uit zes der meest geachte grijsaards van den stam, en den Khan als voorzitter bestaat, om alle aanklagten te hooren, die tegen den eenen of anderen der gevangenen ingebragt mogten worden. De vonnissen,
door dezen gevreesden raad geveld, worden onverwijld voltrokken, en, zoo eene van deszelfs uitspraken de doodstraf toekent, wordt, bij waardering door scheidsmannen, eene vergoeding vastgesteld voor dien of diegenen der Avaren, aan wie de ter dood veroordeelde gevangenen geacht worden toe te behooren, omdat zij dezelve met gevaar van hun eigen leven hebben ingebragt.
Een van deze wilde Assizen, waaromtrent de Russische dagbladen bijzonderheden behelzen, is verleden jaar in het

{==351==} {>>pagina-aanduiding<<}
woud van Bujnaki, niet ver van Tiflis, de hoofdstad van het Gouvernement Georgië, gehouden geworden.
Den 10den Junij 1840 had een allerbloedigst gevecht, bijna een veldslag, plaats tusschen de Russische troepen onder bevel der Generaals fesi, krabbe en sykojef, en de Cirkassische stammen, welke onder aanvoering van schammil, den Khan der Tschetschenzen, die thans als het opperste hoofd van het verbond aller bergvolken beschouwd wordt, vereenigd waren.
De strijd, die op de uitgestrekte vlakte van Daghestan, aan den voet der hoogten van Sutka, geleverd werd, duurde van het aanbreken des dags tot lang na zonsondergang. Alstoen trokken de bergbewoners, nadat zij een luisterrijk voordeel op de troepen van den Czaar bevochten hadden, in hunne ontoegankelijke rotskloven terug, rijk beladen met buit, en talrijke gevangenen met zich voerende. De Avaren, die voor hun aandeel, tot deze door schammil met zoo veel beleid bestuurde onderneming, een contingent van duizend ruiters, onder bevel van baty-mirza, den zoon van hunnen Khan mendly, geleverd hadden, keerden met 138 gevangenen, welke zij uit de gelederen der Russen weggerukt hadden, naar hunne tenten terug.
In het middelpunt van het woud van Bujnaki, op eene van boomen vrije plaats, waar de honderdjarige sparren en eiken door 's menschen hand geveld of door boschbrand verteerd zijn, verheft zich eene soort van met riet gedekte stulp, welke men het slot van den Khan noemt. Dit oord is eene der wijkplaatsen van dezen Nomaden-vorst. Het uiterlijk voorkomen dezer vorstenwoning gelijkt niet in het geringste naar de prachtige paleizen van den Tartaren-Khan der Krim, maar van binnen ontmoet men dezelfde weelde, denzelfden rijkdom. De toegang tot dit verblijf is door belemmeringen, welke deels de natuur, deels de hand der menschen opeengestapeld heeft, voor ieder ander dan eenen Avaar ontoegankelijk.
Op deze opene plek werden, nadat men alle voorzorgen tegen mogelijke vlugt genomen had, de op de Russen gemaakte gevangenen ten toon gesteld: elken gevangene waren de handen vast op den rug gebonden, en daarenboven had hij een dier stroptouwen om den hals, van welke de Tartaren zich tot het opvangen van wilde paarden bedienen, en welke zij arcan noemen. Het eind van dit touw

{==352==} {>>pagina-aanduiding<<}
was, in een gemeenschappelijk middelpunt, aan eenen diep in den grond geslagen paal gehecht, en vijftig Avaren, met snaphanen en yatagans gewapend, hielden onafgebroken over de gevangenen wacht, terwijl, den geheelen dag door, de tot den stam behoorenden op het plein rondgingen, met onrustige nieuwsgierigheid de hier ten toon gestelde ongelukkigen gadesloegen, derzelver gelaatstrekken poogden te herkennen, en hun, zoo in Tartaarsche als in Russische spraak, listige strikvragen voorlegden.
In de woning van den Khan zaten middelerwijl de zes regtende grijsaards, met den Khan zelven aan hun hoofd, want het getal der regters moet zeven zijn, gelijk aan de zeven besneeuwde toppen of manen van den berg Elbroez, welken de stam als den zetel der Godheden beschouwt, die over de menschen na derzelver dood gerigt houden.
Toen almede het getal van zeven dagen onder deze, de regtspraak voorafgaande toebereidselen verstreken was, deed, op het oogenblik dat de opgaande zon met hare eerste stralen den digten gordel van groenend loof doorboorde, waarmede het zwaar geboomte de opene boschplek omgaf, een Avaar drie slagen op de zilveren cimbels, die bestendig voor de woning hangen, waarin de Khan vertoeft. Op dit sein traden mendly-Khan en de zes grijsaards naar buiten.
De Avaren zijn noch Mahomedanen noch Christenen. Hunne Godsdienst, wanneer men dien naam aan hun eigenaardig Heidensch geloof mag geven, schrijft aan het eerste voorwerp uit de natuur, waarop bij het begin van elken dag hunne oogen komen te rusten, eene bovennatuurlijke, hoezeer kortstondige magt toe. De Godheid, welke zij zelven op deze wijs zich geven, en waarin zij een blind geloof hebben, duurt voor hen slechts vierentwintig uren lang, en wordt des anderen daags door eene nieuwe vervangen.
Toen de Khan en de grijsaards uit de tent traden, sloegen zij hunne oogen in de hoogte, en, daar mendly-Khan eene raaf gewaar werd, die, zich in de morgenlucht badende, langzaam voortzweefde, riep hij: ‘De raaf is God!’ en oogenblikkelijk ging rondom hem een kreet van blijdschap en aanbidding op.
Nu werd een tapijt in de gedaante van een hoefijzer op den grond gespreid; op hetzelve namen de regters, en in derzelver midden de Khan, met onder het lijf gekruiste bee-
{==353==} {>>pagina-aanduiding<<}
nen, zitting; de cimbels werden met schel geklank tegen elkander geslagen, en toen dit geluid zweeg, traden, op eenen wenk van het stamhoofd, drie aanklagers te voorschijn.
‘Ik heb vijf der gevangenen voor Kabarders (Cirkassiërs der vlakte) herkend,’ zeide ali-kaztan, een van de dapperste krijgslieden der Avaren, en stapte in het midden van den kring; ‘die verachtelijke overloopers dienden in de gelederen der Russische troepen; nog op dit oogenblik zijn zij in de montering der slaven gekleed; ik beschuldig hen van verraad, want zij hebben de wapenen tegen hunne broeders gevoerd; derhalve vorder ik, dat zij met den dood gestraft worden.’
Hierna verscheen een tweede aanklager, mahomed-Bey. ‘Onder het getal der gevangenen,’ zeide hij, ‘bevindt zich een Russisch officier, wiens straf ik verlang. Die officier heet fintmayer; verleden jaar is hij, gekleed als een gemeen soldaat, in onze bergen gekomen en heeft zich voor eenen deserteur uitgegeven. Medelijdend hebben wij hem opgenomen, omdat wij hem voor ongelukkig hielden. Hij heeft onder onze tenten geslapen, van onze rijst gegeten, onze kumys gedronken; vervolgens is hij naar de zijnen teruggekeerd, en heeft hun aangebragt, wat hij van onze magt en onze ontwerpen beluisterd had. De officier fintmayer is een spion der Russen; ik vorder zijn leven, als boete voor zijn laaghartig en misdadig gedrag.’
Azral-leng, een derde aanklager, verweet aan eenen anderen officier, nikolaas buchanof geheeten, dat hij hem op de mis van Vladikaukasus bedrogen had, want dat hij hem met gouden muntstukken, die eene bijmenging van ander metaal bevatteden, twee paarden had betaald, welke hij hem verkocht had; gelijk het dan over het algemeen bij de Cirkassiërs en Avaren gebruikelijk is, dat zij zich, zelfs midden in den oorlog, naar Vladikaukasus begeven, om er met de Russen handel te drijven; wel te verstaan, dat men zich voorbehoudt, terstond na afloop der jaarmarkt, de wapenen weder op te vatten.
‘Wij hebben de aanklagten van ali-kaztan, mohamed-Bey en azral-leng met onpartijdig oor gehoord,’ sprak mendly-Khan en rees op van zijnen zetel; ‘men brenge de beschuldigden voor ons, en bij de raaf, den God des huidigen dags, zweren wij, ons te zullen nederzetten noch rus-
{==354==} {>>pagina-aanduiding<<}
ten, alvorens regt geoefend zij tegen beschuldigden en beschuldigers.’
De vijf Kabarders, die in de gelederen der Russische troepen gevangen genomen waren, verschenen het eerst. Zij erkenden hunne Cirkassische afkomst, doch voerden als verontschuldiging aan, dat de Russische gezaghebbers hen gedwongen hadden, in dienst des Keizers te treden en er in te blijven.
‘De gevangen vogel vlugt en keert naar zijne bosschen terug, zoodra hij de deur zijner kooi open vindt,’ zei de Khan.
De Kabarders zwegen; na eenige seconden aarzelens echter nam een hunner weder het woord: ‘Wij hebben tegen onze broeders niet gestreden,’ zeide hij.
‘Hebt gij dan ten minste eenen der Russische slaven gedood?’ vroeg hem de Khan.
‘Neen, nimmer!’ hernam met eenen zucht de Kabarder.
Stilzwijgen heerschte in de vergadering; de regters schenen te raadplegen, en de menigte verwijderde zich, om hen in hunne overwegingen niet te storen. Drie cimbelslagen riepen het volk terug, en Khan mendly sprak in de volgende bewoordingen het oordeel uit: ‘Geloofd zij de raaf, die aan de geregtigheid zijn licht schenkt! De wolf zelf bevecht zijns gelijken niet; er mag geen Cirkassiër zijn, die oorlog voert tegen Cirkassiërs. Verrader is, die, ten behoeve der slavernij, tegen zijne vrije broeders de wapenen opvat. Mogen onze yatagans op de hoofden der Moskoviten vallen als hagelslag op eenen ter vernieling gedoemden akker! Mogen de Russen verdwijnen als de rook onzer haardsteden! Maar even zoo treffe onze geregtigheid den verrader als de straal des bliksems. Dood aan de schuldigen! De paal straffe hun verraad!’
De Kabarders werden onder gebaren der vreeselijkste wanhoop weggevoerd.
Nu werd de officier fintmayer voorgebragt; maar op geene der vragen, welke de regters hem deden, gaf hij eenig antwoord, alleen door teekenen te kennen gevende, dat hij de landstaal niet verstond.
Mohamed-Bey, zijn aanklager, drong er op aan, dat men getuigen hooren zou. Er traden verscheidene op; en toen nu allen verklaarden, dat zij dien officier ten stelligste herkenden, velde de Khan het vonnis, dat hem de oogen

{==355==} {>>pagina-aanduiding<<}
uit derzelver holten gerukt zouden worden, omdat hij met derzelver hulp den weg naar den stam gevonden had; dat hem de beenen afgehouwen zouden worden, omdat zij hem door het land gedragen hadden; dat men hem gesmolten lood in de ooren zou gieten, omdat deze de woorden der Avaren opgevangen hadden; dat hem de tong uit den mond gesneden zou worden, omdat zij hem had gediend, om het gehoorde te berigten; en eindelijk, dat hij met den paal ter dood gebragt zou worden.
Toen hij dit barbaarsche vonnis vernam, verloor de ongelukkige officier het stoïcismus, waarvan hij tot nog toe blijken gegeven had, en liet zijn vroeger besluit varen. Hij barstte uit in bedreigingen en in gesmeek, en, zich ten laatste aan onbegrensde vertwijfeling overgevende, dreigde hij, in Kabardische taal, met eene spoedige wraak voor den hoon, dien men in zijnen persoon den Keizer aandeed.
‘Onze uitspraak is regtmatig!’ riep de Khan; vervolgens omarmde hij mohamed-Bey. ‘Gezegend zij uwe ontdekking!’ zeide hij tot hem; ‘die Rus was werkelijk een spion. Laat hem razen; de paal zal hem weldra doen verstommen.’
Eindelijk verscheen voor deze vreeselijke regters de laatste der beschuldigden, buchanof, die door azral-leng aangeklaagd was, dat hij hem met vervalscht geld betaald had. ‘Het goud, hetwelk ik voor de paarden betaald heb,’ gaf hij op de beschuldiging ten antwoord, ‘is hetzelfde, waarmede, weinige dagen te voren, de betaalmeester van ons legerkorps mij mijne soldij voldaan had. Mist de munt haar vereischt gehalte, zoo kan dit niet met regt aan mij geweten worden, en, alvorens mij te veroordeelen, kunt gij u overtuigen, dat zij in al de Staten van mijnen verheven Beheerscher gangbaar is.’
‘Is hetgeen gij ons zegt ook waar?’ vroeg de Khan, en wierp daarbij een' doordringenden blik op den officier, wiens edele en onverzettelijke bedaardheid hem echter in dit hagchelijk uur niet verliet.
‘Ik spreek de waarheid, en roep daarbij de heilige Maagd en den heiligen nikolaas tot getuigen!’ hernam buchanof: ‘die waardig is het zwaard te dragen, zoekt zijn leven door geene logen te redden.’
‘Ik stel het vonnis tegen u uit,’ sprak de Khan, ‘tot dat - moge dit oogenblik nabij zijn! - uw Keizer in onze handen valt. Hebt gij de waarheid gesproken, zoo zult gij

{==356==} {>>pagina-aanduiding<<}
vrij zijn en uw Keizer gestraft worden; loogt gij, dan wacht u straf, en over uwen Keizer zullen wij niet als vijanden, maar als regters regt spreken.’
De regtzitting was ten einde; de cimbels klonken weder met vreeselijk geraas. De regters lieten zich een maal voorzetten, dat uit pillau, gekookt schapenvleesch en kumys bestond, welk laatste een drank is, die van verzuurde paardenmelk bereid wordt. Daarna ging men over tot het deelen van den buit en van de gevangenen, terwijl de ongelukkige gevonnisden aan de beulen overgeleverd werden, die onverwijld hun werk begonnen.
Vier dagen daarna ontdekten de Russische schildwachten, die aan de linie van den Terek op de voorposten stonden, bij het eerste licht van den dageraad, zes van bast ontbloote en met bloed geverwde boomen, welke de wilde Avaren gedurende den nacht in het gezigt des vijands opgerigt hadden, en aan welke de verminkte ligchamen hunner slagtoffers gespiest waren.





De Turksche almanak.

Indien er nog een bewijs vereischt wierd, hoe hemelsbreed de Turksche begrippen en gebruiken in vele opzigten van de onze verschillen, zou hiertoe onder anderen hun takwim of almanak kunnen dienen. Dezelve schikt zich volkomen naar hunne behoeften, neigingen en vooroordeelen; want, even als de onsterfelijke kalendermaker moore, besteden de Turksche astrologen al hunne oplettendheid, om het volksgeloof te huldigen, en onder hunne opgaven vinden wij, bij veel, dat goed en nuttig is, niet weinige ongerijmdheden. Wij willen onzen lezeren eens eene zoo naauwkeurig mogelijke afbeelding van zulk eenen takwim geven. De breedte daarvan bedraagt ongeveer negen duim Nederlandsch, en de lengte weinig minder dan twee ellen; hieruit kan men zich een begrip vormen van den ongemakkelijken vorm eens zulken tijdwijzers. Bovendien ziet men allerlei versierselen, als sterren, halve manen, schilden, spheren, eenige teleskopen, wapenen en trofeën. Hierop volgt een in pathetischen stijl geschreven berigt over het juiste oogenblik, waarop de zon door de linie zal gaan, met betrekking tot de tijdrekening van Kopten, Grieken en Arabieren. Op dien dag

{==357==} {>>pagina-aanduiding<<}
is het nieuwjaar (nevroez) en met denzelven begint de astronomische almanak. Nu komen verscheidene lofspraken, die met zegeningen over alle ware geloovigen besloten worden. Onder deze wordt men de teekens van den dierenriem, elkander van de regter- naar de linkerhand volgende, gewaar, naar de oude Turksche wijs met Perzische namen, als: zwijn, hond, os, luipaard, krokodil, slang, aap, schaap, rot, paard, hen en haas, en alsdan, van de linker- naar de regterhand loopende, onze dierenriemteekenen met Arabische benaming, als ook de namen der planeten en die van zon en maan. Vervolgens deelt de takwim zich in twaalf afdeelingen; zij behelzen: 1. merkwaardige dagen; 2. dagen der week; 3. Arabische, 4. Grieksche tijdrekening; 5. heerschende constellatiën; 6. uur en minuut, waarop dagelijks de zon opgaat; 7. middag-, 8. namiddag-, 9. avond-, 10. ochtendgebeden; 11. opgang der maan; 12. gemengde berigten. Wij laten hier iets volgen, getrokken uit de opgaven omtrent de maand Moharrem, die met den 22sten Februarij begint. Eerste dag: de maan zal in het noorden hoog en glansrijk opgaan; 3de dag: de tweede hitte stijgt in het water; 5de dag: de ooijevaars komen; 10de dag: Aschordag; (de gegoede lieden doen uit allerlei vruchten een geregt bereiden, hetwelk Aschora heet en aan de armen uitgedeeld wordt) 11de dag: de derde hitte daalt op de aarde neder en de twee jaargetijden scheiden zich van elkander; de kracht des winters is gebroken, en alle strenge koude, die nog mag volgen, kan van geenen langen duur zijn; 14de dag: het riet drijft spruiten; 16de dag: de oudewijven-winter begint; 19de dag: de eerste Maart van den ouden stijl; 20ste dag: houtduiven komen aan; 22ste dag: de oude-wijven-winter neemt een eind; 27ste dag: de tijd van den zijworm begint. - In de zesde afdeeling
leest men: Daar de zon ten twaalf ure ondergaat en de dag alsdan een eind neemt, gevolgelijk zonsopgang zich niet altijd gelijk blijft, moet het morgengebed zich daarnaar rigten; doch de tijd van het avondgebed blijft steeds dezelfde, vermits zonsondergang niet verandert. - Thans komen wij tot de laatste afdeeling: de gemengde berigten; voorschriften, wat men op elken dag behoort te verrigten. Eerste dag: bezoek vrolijke gezelschappen; 2de en 3de: gelukkige dagen; 4de: leg bezoeken af bij de grooten des rijks; 5de: leer muzijk; 6de: zoek de geleerden op; 7de: koop mannelijke slaven;

{==358==} {>>pagina-aanduiding<<}
3ste: een middelmatige dag; 9de: huwelijk meisjes uit; 10de: begin eenige onderneming; 11de: werk in goud en zilver; 12de: onderneem verbeteringen aan de zeekust, bij voorbeeld aan werven enz.; 13de: verheug het hart der behoeftigen; 14de: onderhoud u met de wijzen; 15de: bereid reukwerken; 16de: maak confituren en conserven; 17de: vermijd bergbeklimming en reizen; 18de: bezoek beroemde Ministers; 19de en 20ste: gelukkige dagen; 21ste: bezoek de vromen; 22ste: heb omgang met vrouwen; 23ste; koop landerijen; 24ste: houd u stil; 25ste en 26ste: gelukkige dagen; 27ste: knoop handelsbetrekkingen aan.


Het lid der staten.

Een Lid der Staten kwam eens in den tusschentijd der zittingen naar huis, en de boeren, door welke hij benoemd was, vroegen hem: ‘Maar, waarom leest men dan nooit in de krant, dat ook gij iets gesproken hebt?’ - ‘Mannen,’ was zijn antwoord, ‘daar hebt gij geen verstand van. Leest gij dan niet menigmaal in de courant: algemeen gemompel!? Welnu, daar ben ik dan ook bij.’


Pharao's droom.

Iemand maakte eens de aanmerking, dat hij den droom van pharao toch maar niet begrijpen kon, want hij zag niet in, hoe het mogelijk was, en hoe een mensch zich verbeelden kon, dat zeven magere koeijen zeven vette opaten, zonder dat men het haar kon aanzien. ‘Dat heb ik ook niet kunnen begrijpen,’ zeî een koopman, die er bij tegenwoordig was, ‘tot dat ik eene vrouw nam. Ik had zelfs meer dan zeven groote en dikke kas- en andere handelsboeken; mijne vrouw daarentegen had maar één klein, dun huishoudboekje. Ondertusschen had, met het eind van het jaar, dat kleine boekje al mijne groote en dikke boeken verteerd, zonder dat men het dit kon aanzien. Sedert dien tijd geloof ik aan den droom van pharao.’



{==359==} {>>pagina-aanduiding<<}

De paruikmaker en de kapper.

Kort geleden verschenen twee zoogenaamde haarkunstenaars voor eene Parijzer regtbank. De een, die prechard heette, bragt tegen den ander, wiens naam lionel was, eene klagt van injurie in. Wij zullen zijne eigene woorden hier laten volgen:
‘Gij kent, mijne Heeren,’ dus hief hij aan, ‘het spreekwoord: goede waar behoeft geen uithangbord. Evenwel, niet altijd is dit spreekwoord een waar woord, en derhalve poogde ik, toen ik mij hier nederzette, een goed uithangbord voor mij te bedenken. Lang peinsde ik er over, en eindelijk vond ik er een uit, hetwelk voor eenen man van mijn état voortreffelijk paste. Het was in het jaar 1809, en de paruiken waren toen zeer in trek. Mijn uithangbord vertoonde absalom, toen hij met de haren aan een' boom bleef hangen. Onder het beeld stond dit versje:

Gaat niet voorbij, maar blijf eens staan, 
Ziet mij mijn' armen Absalom aan; 
Had de goê man een paruik gedragen, 
Ligt had hij den dood nog kunnen ontjagen. 


De Regter (lagchende): ‘De gedachte is niet nieuw! maar wat heeft dit uithangbord met uwe aanklagt te maken?’ - Prechard: ‘Zeer veel - mijne tegenpartij heeft mijn uithangbord in zijn uithangbord bespot - want gij moet weten, partij is een vijand der paruiken.’ - De Regter: ‘En wat was dan zijn uithangbord?’ - Prechard: ‘Nimmer zal ik mijnen mond met deszelfs beschrijving of met de herhaling van zulke rijmelarij bezoedelen! Laat hij zelf het doen.’ - Lionel: ‘Goed, dat zal ik. Mijn uithangbord, dat hij voor eene beleediging houdt, pleit ten behoeve van mijn beroep, gelijk het zijne ten voordeele van zijn handwerk. Ik ben kapper en haarsnijder; hij is slechts paruikmaker. Mijn schild vertoont eenen man, die, bij het baden, in het costuum, dat vader Adam vóór den val droeg, op het punt is om te verdrinken. Een hulpvaardig mensch, die zwemmen kan, wil hem redden; hij heeft hem reeds in de lokken gegrepen, maar vergeefs, de ongelukkige moest sterven, want hij draagt eene paruik, en

{==360==} {>>pagina-aanduiding<<}
deze is het, die zijn helper naar boven trekt. Onder het beeld staat dit versje:

Vrienden, wilt toch geen paruiken dragen; 
Te laat zoudt gij uwe dwaasheid beklagen. 
Ziet eens het lot van deez' armen bloed, 
Hoe zijn paruik hem verdrinken doet! 


Een Homerisch gelach (*) klonk op het hooren dezer dichterlijke uitboezemingen door de zaal, en de Regter zond partijen zonder vonnis naar huis.


Zij zullen hem niet hebben!

Daar de woorden van het bekende Duitsche Rijnlied zich thans tot allerlei slag van geestigheden moeten laten gebruiken, was het ook eenen handelsbediende ingevallen, binnen in zijnen nieuwgekochten hoed een papiertje met de woorden te plakken: ‘Zij zullen hem niet hebben!’ Niet weinig verbaasd was echter de eigenaar van dien nieuwen hoed, toen hij, uit het koffijhuis naar zijne woning willende terugkeeren, op de plaats, waar hij zijnen fraaijen hoed had nedergelegd, eene allerleelijkste, kaalgedragen viltkap vond, waarin met tamelijk groote letters te lezen stond: ‘Zij hebben hem al!’


Eens bedelaars grafschrift.


Wat mij in 't leven ontbrak - een huis - dat schonk mij de dood; 
Mij, in dit leven zoo arm, maakte de dood tot een' rijke! 
Banneling was ik op aard', - geborgen ben ik in 't graf, 
En ook de naaktheid des ligchaams dekte de ontfermende dood! 





{==361==} {>>pagina-aanduiding<<}

Mengelwerk.

De roeping van Mozes een spiegel van Gods deugden of volmaaktheden.


Door A.L. Kiers, Predikant te Giethoorn.

Het is meermalen opgemerkt, dat de bruikbaarheid en waardij van onzen Bijbel aanmerkelijk verhoogd wordt, door dat een groot gedeelte bestaat uit geschiedenis; geschiedenis, die ten naauwste verbonden is met de geloofswaarheden, in denzelven geopenbaard, ja welke die waarheden in duidelijker licht stelt, en ons geloof daaraan versterkt en bevestigt. Met die gedachte las ik het geschiedverhaal van mozes roeping tot leidsman en bestuurder van Israëls volk; (Exod. III:1-10) en ik meende, dat dit ons verstrekt tot een' spiegel van eenige van Gods deugden of volmaaktheden. De korte uiteenzetting dier gedachte is de bedoeling van dit stukje.
I. Eerst zal ik daartoe herinneren, wat ons de geschiedenis van die roeping vermeldt; II om, ten tweede, op te zamelen, wat zij ons leert van Gods deugden of volmaaktheden.

I. Nadat mozes 40 jaren aan het hof van Egypte had doorgebragt, vlugtte hij van daar, uit vrees voor farao, en begaf zich naar Midian, gelegen in het naburig Arabië. Het toeval... neen! zoo moge hij spreken, die zich schaamt den naam van God te noemen, - wij kunnen of mogen de hand des Allerhoogsten in zijne geschiedenis niet voorbijzien - niet het toeval, maar de Goddelijke Voorzienigheid bragt hem aan het huis van jethro, een Vorst en Priester in dat land; en diezelfde Voorzienigheid deed hem met dien man vermaagschapt worden, daar hij

{==362==} {>>pagina-aanduiding<<}
deszelfs dochter zippora zich ter vrouwe nam. Hier leefde hij dan wederom 40 jaren, om de derde 40 jaren met Israël in de woestijn te kunnen doorbrengen. Zijne lerenswijs onderging in Midian eene geheele verandering. In Egypte toch was hij opgevoed in alle wetenschappen en kunsten, die daar werden beoefend; daar had hij zich, welligt, gemengd in de staatsbelangen; daar, hoogstwaarschijnlijk, als krijgsman, meermalen gewigtige diensten bewezen aan farao en al het volk; in één woord, daar was zijne levenswijs meer vorstelijk, gelijk men het verwachten konde aan het hof van een' der rijkste en magtigste Koningen uit dien tijd. Hier, in Midian, daarentegen, was zijne levenswijs meer eenvoudig; hij scheen teruggekeerd tot den meer kinderlijken leeftijd van abraham, izaäk en jakob, daar het stille herderlijke beroep hem onledig hield. Wij zien hem vs. 1 als herder de schapen van zijnen schoonvader hoeden. Echter was hij niet den gewonen dienstknechten gelijk, van welke ieder herdersvorst er velen in eigendom bezat; neen, zijne betrekking was meer gelijk aan die van jakob bij laban; hij was opperherder, die alle dienstknechten of slaven onder zich gesteld zag, die den togt regelde van de geheele kudde, en aan ieder der onderhoorigen de afzonderlijke landstreek aanwees, werwaarts hij zich met het vee wenden moest. Zoo zwierf hij dan dagelijks om in de Arabiche woestijnen, en er is geen twijfel aan, of jethro had zoo min eenige reden, zich te beklagen over zijne dienst, als laban, vroeger, over die van jakob. Reeds 40 jaren had hij zich met dit opzigt over de kudden zijns schoonvaders belast. Weinig merkwaardigs zal hem daarbij bejegend
zijn; zacht en kalm vloot zijn leven daarheen; het scheen op deze wijs zou hij zijne dagen hier ten einde brengen. Dit was zeker ook de geliefkoosde gedachte van mozes zelven; dit zijn hoogste wensch. Maar anders was het door God bepaald. Op het eind van het 40 jarig tijdvak drijft hij de kudden dieper de woestijn in, dan hij anders gewoon was; zoodat hij zich bevond in de nabijheid van den berg Sinaï of Horeb. Vragen wij: waarom hij

{==363==} {>>pagina-aanduiding<<}
zich derwaarts begaf? Mozes zelf had daarmede geene andere bedoeling, dan om betere weiden voor het vee te zoeken; want de omtrek van Sinaï was zeer vruchtbaar, zoodat naderhand het Israëlitische leger, meer dan een jaar lang, zich daar konde ophouden. Ook was het gebergte altijd een geliefkoosd verblijf voor de schapen en ander klein vee, die daar bij voorkeur weidden en welig tierden. Maar, volgens Gods raad, was het om hoogere redenen, dat hij derwaarts gaan moest; want hier was de plaats, dat hij tot leidsman van Israël zoude worden aangesteld. - Terwijl hij hier vertoefde, trok eene bijzondere vertooning zijne geheele opmerkzaamheid tot zich. Hij zag, vs. 2, ‘een braambosch brandende in het vuur, en de braambosch werd niet verteerd.’ Te midden der woestijnen vond men hier en daar kreupelhout, struiken en andere gewassen; soms stond dit zoo digt bijeen, en was het tot zulk eene hoogte opgegroeid, dat het een bosch uitmaakte. Meermalen werden die bosschen door brand vernield, hetzij de onvoorzigtigheid der herders dezelve deed vuur vatten, hetzij zij door den bliksem getroffen werden. Was het braambosch nu ook verteerd, naarmate de vlammen woedden, hoogst waarschijnlijk had het de aandacht van mozes weinig tot zich getrokken. Maar, ofschoon het vuur het van alle kanten scheen te hebben aangegrepen, nogtans verteerde het hout niet; het bleef de woede der vlammen trotseren (*). Dit nu verwonderde hem ten hoogste; het maakte zijne belangstellende nieuwsgierigheid gaande; en zijn besluit was genomen, de zaak naauwkeurig te onderzoeken. - Wij zien hier in mozes den man, dien wij juist in
hem verwachten moesten, wanneer wij denken aan zijne opvoeding in alle kunsten en wetenschappen der Egyptenaren, en tevens aan zijn daarop volgend herderlijk leven. Het kon niet anders, of het vreemde en ongewone moest bij hem den wensch doen geboren worden,

{==364==} {>>pagina-aanduiding<<}
om de eigenlijke oorzaak te leeren kennen. Welligt werd hij tot dit onderzoek nog te meer aangedreven door zijne godsdienstige kundigheden. Dewijl jehova zijne onmiddellijke tegenwoordigheid aan eene plaats meermalen had te kennen gegeven door vuur, vlam of rook, is het zeer mogelijk, dat hij nu ook eene verschijning vermoedde; althans dat een zeker donker voorgevoel daarvan hem te meer tot dit onderzoek aanzette. Hij begeeft zich dus naar het oord, waar het braambosch gelegen was; maar, tot op eenigen afstand genaderd, wordt het vreemde en zonderlinge nog vermeerderd. Tot tweemaal toe hoort hij zich bij zijnen naam roepen: ‘Mozes, mozes!’ (vs. 4); en dat op eene plaats, geheel eenzaam, welligt in den nacht, wanneer hij nog te minder eenig mensch daar verwachten konde. Zijn vermoeden van de mogelijkheid eener openbaring is nu verhoogd. Althans hij betuigt zich bereidvaardig, om te hooren en te gehoorzamen. Daarom is het zijne eerbiedige betuiging: (vs. 4) ‘Ziet hier ben ik,’ gereed om te doen, wat Gij mij gebieden zult. Hoe gepast volgt daarop het gebod, niet digter tot het braambosch te naderen, maar eerst ‘de schoenen van de voeten te trekken, omdat de plaats, waar hij stond, heilig land was,’ (vs. 5.) Om het doel van dit gebod wèl te vatten, is het noodig op te merken, dat men in het Oosten niet met bestovene schoenzolen tot Koningen of Vorsten naderen mogt; hierdoor zoude zich de Vorst ten hoogste beleedigd geacht hebben. Daarom werden de schoenen in het voorportaal van het paleis uitgetrokken, en blootvoets ging men dan verder. Op dergelijke wijs betoonden ook de afgodendienaars hunnen eerbied voor hunne gewaande Godheden; nimmer betraden zij eenigen tempel met schoeisels aan de voeten (*). Soortgelijke eerbied werd
nu ook van mozes gevorderd voor jehova. Hij moest de schoenen van zijne voeten trekken; want de plaats, waar hij stond, was heilig land. De plaats zelve had wel niets bij-
{==365==} {>>pagina-aanduiding<<}
zonders; maar de onmiddellijke tegenwoordigheid van jehova maakte die tot een heiligdom; even gelijk naderhand de tabernakel, en later de tempel voor heilig verklaard werden, omdat God zich daar in het bijzonder openbaarde, daar wilde gediend worden en zijn' zegen schonk. Door dit gebod nu was mozes zeker genoeg, zich niet bedrogen te hebben, met hier eene Goddelijke verschijning te vermoeden. Hij was nu voorbereid, om eene openbaring te ontvangen, en, met volkomene bewustheid van zichzelven, aan te hooren, wat hem gezegd en geboden zou worden. Nu hoorde hij dan eene stem van uit het braambosch, zeggende: ‘Ik ben de God uws vaders, de God abrahams, izaäks en jakobs,’ (vs. 6.) Welk eene eer voor mozes, dat jehova zich aan hem wilde bekend maken; en wel in een' tijd, waarin de Godspraken zoo lang gezwegen hadden, en niemand met eenig buitengewoon onderrigt was verwaardigd! Hij was dan in de woestijn voor zijnen God niet verborgen. En die God was dezelfde, die abraham, izaäk en jakob reeds had geleid en beweldadigd. Ja hij kende dien God uit de geschiedenis der Aartsvaderen, en wist, dat Hij heerlijke beloften geschonken had, die zeker zouden vervuld worden. Wij kunnen er dus niet aan twijfelen, of mozes was zeer verblijd over die verschijning; maar die blijdschap ontnam hem geenszins het noodige ontzag en den verschuldigden eerbied. Neen, om daarvan te doen blijken, ‘verbergde hij zijn aangezigt, want hij vreesde God aan te zien,’ (vs. 6.) Hij boog zich derhalve ter aarde, en bedekte zijn aangezigt met
zijnen mantel, of hield, voor het minst, zijne oogen door zijne handen gesloten. Op zoodanige wijs gaf men, in die dagen, zijnen eerbied te kennen; terwijl hij te meer tot het bedekken van zijn aangezigt kan zijn gedrongen geworden door het bijgeloovige denkbeeld, dat niemand konde blijven leven, die een teeken der Godheid gezien had. Daar lag hij dus ter aarde gebogen, als in aanbidding. Maar zijne oplettendheid was ten hoogste gespannen, opdat hem niets ontgaan mogt van alles, wat God tot hem spreken wilde. En, hoeveel hooger klom

{==366==} {>>pagina-aanduiding<<}
niet die oplettendheid en zijne vreugde tevens, toen hij door den Heer hoorde verklaren: ‘Ik heb zeer wel gezien de verdrukking mijns volks, hetwelk in Egypte is, en heb hun geschrei gehoord van wege hunne drijvers; want ik heb hunne smarten bekend. Daarom ben ik nedergekomen, dat ik het verlosse uit de hand der Egyptenaren, en het opvoere uit dit land naar een goed en ruim land, naar een land vloeijende van melk en honig; tot de plaats der Kanaäniten en der Hethiten en der Amoriten en der Pheriziten en Heviten en Jebusiten,’ (vs. 7, 8.) Waarlijk, blijdere tijding konde aan mozes nimmer worden medegedeeld. Hoewel hij zelf niet deelde in de verdrukking zijner broederen, hoewel hij in Midian, te midden zijner betrekkingen, zijne betamende wenschen vervuld zag, was hem de gedachte aan de verdrukking zijner land- en geloofsgenooten ten hoogste grievend en smartelijk. Bij herhaling had hij zeker gebeden, dat de tijd mogt aanbreken, waarin de belofte van verlossing, aan abraham gedaan, zou vervuld worden. En ziet! thans was die tijd genaderd. De Heer zoude het volk doen optrekken naar Kanaän, gelijk Hij reeds aan abraham had toegezegd. Ja binnen weinig tijds zoude dit geschieden; en hij zelf zoude, in de hand van jehova, het werktuig wezen, om die verlossing daar te stellen. Ook dat werd hem nog verzekerd; want de Godspraak vervolgde: ‘En nu, zie, het geschrei der kinderen Israëls is tot mij gekomen, en ook heb ik gezien de verdrukking, waarmede de Egyptenaren hen verdrukken; zoo kom nu en ik zal u tot farao zenden, opdat gij mijn volk (de kinderen Israëls) uit Egypte
voert,’ (vs. 9, 10.) Ziet daar dus mozes geroepen en aangesteld tot leidsman van Israël; hem de moeijelijke taak opgelegd, voor hen tusschen te treden bij farao, - hunne reizen in de woestijn te besturen, - in naam van God tot hen te spreken, en hunne belangen te behartigen! Dan, hoe eervol die roeping ook was, mozes liet zich niet door eerzucht verblinden, om het zware en moeijelijke daarvan voorbij te zien. Daarom wendde hij herhaalde pogingen aan, om van het be-
{==367==} {>>pagina-aanduiding<<}
stuur ontslagen te worden, en niet voordat jehova al zijne zwarigheden had uit den weg genomen, nam hij het aanbevolene werk op zich. Maar, eenmaal daarin gesteld, bleef hij onwankelbaar daarin volharden, en regtvaardigde dus door zijn gedrag de Goddelijke keus, die hem, boven anderen, daartoe had uitgekozen.
Ik mag de geschiedenis niet dieper intreden, dewijl ik,
II. in de tweede plaats, uit dit verhaal zou opzamelen, wat het ons leert van Gods deugden of volmaaktheden.
Duidelijk leeren wij God hier kennen als: den Getrouwe, - den Goedertierene, - den Almagtige, en den Alwijze.
1. Als den Getrouwe. De roeping van mozes toch diende, om Israël te verlossen uit de slavernij van Egypte. Wij lazen het immers: ‘De Heer had de verdrukking zijns volks gezien, dat in Egypte was. Hij was nedergekomen om hen te verlossen.’ Hij gebood mozes ‘heen te gaan tot farao, opdat hij hen mogt uitvoeren,’ (vs. 7-10.) Dat was het, wat jehova zelf, vóór meer dan vier eeuwen, aan abraham beloofd had; want, in een gezigt, had Hij tot hem gezegd: ‘Weet voor zeker, dat uw zaad vreemd zal zijn in een land, dat hun lieder niet is, en zij zullen hen dienen, en zij zullen ze verdrukken vierhonderd jaren. Doch ik zal het volk ook rigten, hetwelk zij zullen dienen; en daarna zullen zij uittrekken met groote have, en het vierde geslacht zal herwaarts wederkeeren; want de ongeregtigheid der Amoriten is tot nog toe niet volkomen,’ (Gen. XV:13, 14, 16.) Dergelijke belofte was herhaald aan jakob; want toen hij gereed stond, op de roepstem van jozef, naar Egypte te reizen, verzekerde hem de Allerhoogste: ‘Ik zal u daar tot een groot volk zetten; ik zal met u aftrekken naar Egypte, en ik zal u doen weder optrekken, mede optrekkende; en jozef zal zijne hand op uwe oogen leggen,’ (*) (Gen. XLVI:3, 4.) In
het vertrouwen op

{==368==} {>>pagina-aanduiding<<}
die belofte was jakob gestorven, (Gen. XLVIII:21) en ook jozef gedacht daaraan in zijne laatste oogenblikken. Ja deze was zoo vast overtuigd van de aanstaande terugkeering naar Kanaän, dat hij het de zijnen op het plegtigst beloven liet, zijne beenderen, bij hunnen optogt, met zich te voeren, opdat hij ook in het land der vaderen rusten mogt, (Gen. L:24, 25.) Israël mogt dus verdrukt zijn in dat vreemde land, het mogt schijnen, dat hun Beschermgod hen verlaten had, de Heer hield echter zijn oog nog altijd op hen gevestigd; nog altijd bleven zij zijn volk, zijn eigendom (vs. 7, 10); nimmer wankelde zijn besluit, hen eens uit te redden met een' magtigen arm. Maar daartoe moest eerst de bestemde tijd zijn aangebroken. Vierhonderd jaren moesten er verloopen. Zoo lang moesten zij vernederd worden. Dat was noodig voor hun volksgeluk; noodig, om hen allen, door den druk, ten naauwste te vereenigen; om hen, in dien druk, zich te doen oefenen in kunsten en wetenschappen, wier kennis zij behoefden tot eene genoegelijke en veilige inwoning in Kanaän; om hen te oefenen in onderwerping en andere deugden, geschikt om het volksgeluk te verhoogen; eindelijk om hen daardoor gewillig te maken, om het rijke Egypte te verlaten, zich de moeijelijkheid eener lange reize te getroosten, en de Kanaänieten moedig en dapper te beoorlogen; om hen, volgens Gods wil, uit te roeijen, tot straf hunner hooggestegene zonden. Zoo waren dan de Israëlieten verdrukt, en wel tot hun eigen nut; echter niet langer, dan den tijd, door God bepaald. De vier eeuwen waren verstreken. Nu verschijnt God aan mozes; verschijnt, om hem de oude beloften te herinneren, en te gebieden, dezelve, in zijnen naam, te vervullen. - Wel mogt de geschiedschrijver
aanteekenen: ‘God gedacht aan zijn verbond met abraham, izaäk en ja-
{==369==} {>>pagina-aanduiding<<}
kob’ (Exod. I:24); want wij leeren Hem kennen als den Getrouwe, wiens beloften nimmer falen. - Het is als stond het met groote letteren te lezen: ‘Alwat de Heer heeft toegezegd, gebeurt zeker.’
2. Niet minder blijkt Hij ons te zijn de Goedertierene. Tot bewijs wil ik minder daarop doen letten, dat jehova het volk staande hield onder de zware verdrukking, hetzelve voor geheelen ondergang bewaarde, ja het nog te meer in getal deed toenemen, naarmate er wreedere middelen werden uitgedacht, om het te verzwakken. Ik wil daarop minder letten, omdat, hoeveel daaruit ook te ontleenen zijn zoude, om mijne stelling te bewijzen, ik dit geenszins tot mijn betoog behoeve, dewijl het geschiedverhaal zelf daartoe overvloedige stoffe aan de hand geeft. Het kan toch onze opmerkzaamheid niet ontgaan, met welk eene teederheid God tot mozes spreekt over de verdrukking. Het is als deelt Hij zelf in den nood, als worden de smaadheid en het leed Hemzelven aangedaan. Niet slechts noemt Hij Israël bij herhaling zijn volk (vs. 7, 10), maar ‘Hij had zeer wel gezien de verdrukking; Hij had de smarten bekend. Het geschrei der kinderen Israëls was tot Hem gekomen,’ (vs. 7, 9.) Hoe kan dit menschlievender en treffender worden uitgedrukt? Neen, geen der zuchten of tranen was voor Hem verborgen. Met deelneming had Hij die alle gadegeslagen, om, te zijner tijd, niet alleen uitkomst te schenken, maar ook wrake te nemen over hunne verdrukkers. En wat zegt de beschrijving van het beloofde land, ‘een goed en ruim land, een land vloeijende van melk en honig, de plaats der Kanaänieten, der Hethiten, Amoriten, Phereziten, Heviten en Jebusiten’? (vs. 8.) Is het niet als wil de Allerhoogste, dat zij zijne goede bedoelingen erkennen, om hun het gehoorzamen aan zijnen wil gemakkelijker te maken? Bij hunne verhuizing konden zij toch niets verliezen, maar alles
gewinnen; want dat vruchtbare land, dat zoo ruim was, dat zoo vele stammen had kunnen voeden, zoude ook voor hen het noodige meer dan overvloedig verschaffen. Die toezegging moest niet alleen den moed van mozes verhoogen,

{==370==} {>>pagina-aanduiding<<}
maar ook het geheele volk gewillig maken, om zich met blijdschap over te geven aan de leiding van dien goeden God, die zoo duidelijk hun geluk bedoelde. - Had het volk zich welligt zoo vele belangstelling en deelneming waardig gemaakt? Muntte het misschien boven andere natiën zoo zeer uit in algeheele aankleving aan God en zijne dienst, dat wij dezelve meer aan hunne voortreffelijkheid dan aan Gods goedheid zullen dankweten? Deze stelling zoude geheel aandruischen tegen de geschiedenis. Het is waar, van de godsdienstige en zedelijke toestand des volks, gedurende hun verblijf in Egypte, staat ons zeer weinig opgeteekend; maar, bij wettige gevolgtrekking moeten wij besluiten, dat zij in beide zeer verachterd waren. Het doet terstond niet veel goeds van hen vooronderstellen, wanneer wij zien, dat zij zich aan de dwingelandij gewillig onderwierpen; dat zij zich, geheel lijdelijk, lieten vertreden, dat zij het konden dulden, van hunne dierbaarste regten beroofd te worden, en niet eer tot hunnen God begonnen te roepen, voordat het lijden bijna onverdragelijk was geworden, (Exod. I:23.) En wat zegt het getuigenis, door mozes van hen afgelegd? Hij vreesde, dat zij den God der vaderen niet meer zouden kennen (Exod. III:13, 14); dat zij het niet wilden gelooven, dat de Heer hem verschenen was, en hem dus geen gehoor zouden verleenen. (Exod. IV:1.) Of kunnen wij ons op dit getuigenis minder verlaten? Beoordeelde hij hen welligt onbillijk, om te eerder ontslagen te worden van den moeijelijken post, hem thans opgedragen? Maar, wat zegt ons dan de geschiedenis van hunne omzwerving in de woestijn? Zij, die daar gedurig konden klagen over het gemis der Egyptische vleeschpotten en groenten, - die het manna durfden verachten, - die zich, bij Sinaï, om het gouden kalf verzamelden, ten einde een godsdienstig feest te vieren, - die,
bij herhaling, opstonden tegen mozes en aäron, de leidslieden en bestuurders, hun van God gegeven, en telkens tegen God murmureerden? - En dat volk had God in Egypte aangezien, - met deelneming had Hij hunne klagten gehoord. Dat volk wilde Hij redden

{==371==} {>>pagina-aanduiding<<}
uit de slavernij; wilde Hij in het beloofde land genoegelijk doen wonen, daar met weldaden overladen; ja uit hen eens de zegen voor alle natiën doen geboren worden! Neen waarlijk, dit kunnen wij niet toeschrijven aan eenige verdienste der Israëlieten; maar alleen aan Gods goedheid en liefde. Wij leeren hem dus kennen als den Goedertierene, die zijne schepselen gaarne de hoogste mate van geluk doet genieten, waarvoor zij slechts eenigzins vatbaar zijn. - Het is, als staat het met groote letteren: ‘Barmhartig en genadig is de Heer, langmoedig en groot van goedertierenheid.’
3. Ten derde leeren wij Hem kennen als den Almagtige. Groot was de nood, waarin Israël verkeerde. Dagelijks werden zij zwaarder verdrukt, en nog klom de onmenschelijkheid der dwingelanden gedurig hooger. Daardoor was bij hen alle moed vergaan en alle lust uitgedoofd tot eenige groote onderneming. En wie was nu de man, die zich aan hun hoofd zoude stellen? die hunne vrijlating zoude eischen van den trotschen Koning, en daardoor zijne gramschap op zich laden? Het was mozes, die als herder leefde in Midian, die dus, van wege zijn beroep, veracht was bij de Egyptenaren; mozes, bij wien, in tachtigjarigen leeftijd, het vuur der jeugd verdoofd was? mozes, die uit Egypte was gevlugt, en derwaarts niet konde wederkeeren, zonder zijn leven in gevaar te brengen. Ware hij 40 jaren vroeger tot dat werk geroepen, toen hij nog verkeerde aan het hof van farao, dan was er misschien uitzigt geweest, dat hij slagen konde. Hij had van daar gunstig kunnen werken op zijne geloofsgenooten; welligt sommige aanzienlijke Egyptenaren aan zich kunnen verbinden; zóó eene zamenzwering voorbereiden, opdat Israël eenparig opstond, en hun doel niet mislukken konde. Maar ziet! thans was hij van alle die hulpmiddelen geheel verstoken; en nu juist wordt hem geboden het volk uit te leiden. Ach, wat zoude hij vermogen bij een' Koning, die zich moedwillig verharden zoude? wat bij zijn volk, aan hetwelk hij geheel vreemd was geworden, en dat den nek maar al te gewillig kromde

{==372==} {>>pagina-aanduiding<<}
onder het juk van den dwingeland? Neen, mozes zelf rekende het bijna onmogelijk, wèl te kunnen slagen. Vandaar alle zwarigheden, die hij opperde, bij zijne roeping; vandaar, nadat reeds alle die zwarigheden waren opgeheven, nog de ernstige bede, dat toch iemand anders mogt gezonden worden, (Exod. III:II-IV:13.) Maar, wat hij ook mogt inbrengen, met welk eenen aandrang hij ook smeekte, alles te vergeefs. De Heer bleef hem gebieden naar Egypte te trekken, om Israël uit te leiden. - Wie merkt het niet op, dat dit alles juist zoo bestuurd werd, opdat Gods magt te meer zou openbaar worden; opdat niet alleen Israël, maar ook geheel Egypte het erkennen zoude: de Heer is God en niemand meer (*)? Nu bleek het toch duidelijk, de verlossing was niet het werk van menschen, maar het werk des Allerhoogsten. Zij werden uitgeleid door eene sterke hand, waartegen de Koning zich te vergeefs verzet had, en zijne gewaande Godheden zelfs niets vermogten. De laatste nakomelingschap moet daardoor nog in dien God, als den Almagtige, gelooven; want het is al staat het met groote letteren: ‘De Heer doet alwat Hem behaagt met het heir des hemels en met alle inwoners der aarde. Niemand kan Hem wederstaan; want door het geringste werktuig weet Hij zijn welbehagen te volbrengen.’
4. Lezen wij nog eens het geschiedverhaal na, ook dan vinden wij, gemakkelijk, menigvuldige bewijzen voor zijne groote wijsheid. God had Israël zeker kunnen verlossen, zonder zich te bedienen van de tusschenkomst van eenig mensch. Maar, gelijk Hij, in vroegeren tijd, sommigen had uitgekozen, om, door middel van dezen, anderen te beweldadigen, zoo wilde Hij ook nu niet anders handelen. En wie konde beter tot leidsman des volks worden aangesteld, dan mozes? Dat gewigtige werk mogt toch niet

{==373==} {>>pagina-aanduiding<<}
aan een' vreemdeling worden opgedragen; het moest iemand zijn uit het nakroost van abraham. Maar een gewoon Israëliet was daartoe niet geschikt. Door onverstand en onhandelbaarheid zoude hij de goede zaak meer nadeel dan voordeel hebben aangebragt. Neen, de toekomstige leidsman moest, reeds van zijne vroege jeugd, daartoe worden opgevoed. Hoe wijs werd daartoe mozes lot, van den beginne af, geregeld, door hem, in de prille jeugd, toe te vertrouwen, aan de zorg zijner moeder, - door hem vervolgens te doen onderwijzen aan het hof van Egypte, en hem eindelijk verder te bekwamen in Midian! Hoe wijs was thans zijne roeping! Van wege zijne geklommene jaren mogt hij al minder geschikt schijnen tot het groot en moeijelijk werk, hij was echter juist in dien leeftijd, die hem daarvoor het best berekend maakte. De drift en onstuimigheid zijner jeugd was lang bekoeld; zijne langdurige ondervinding had hem eenen grooten schat van kundigheden doen verzamelen, die hij, iederen dag, ten nutte des volks kon aanwenden. En zijne jaren waren nog niet te hoog geklommen, om de vermoeijingen in de woestijn te kunnen verdragen, en het einde der omzwerving te beleven. Hoe wijs was de verschijning ingerigt, waarmede hij thans werd verwaardigd! Dewijl God zich aan hem openbaren wilde, was er een uiterlijk, zigtbaar teeken noodig, om zijne opmerkzaamheid gaande te maken, en hem in die gemoedsstemming te brengen, die vereischt werd, om Gods woorden met aandacht en eerbied te kunnen aanhooren. Welk een teeken nu konde daartoe worden uitgekozen? een beeld of eene zekere gedaante? maar welk beeld kan gemaakt worden, dat den Allerhoogste zoude gelijkvormig zijn? Zoude dit geene aanleiding tot afgoderij of beeldendienst hebben kunnen geven? althans, om zich te lage en te zinnelijke denkbeelden van den Onzienlijke te vormen? Veel meer overeenkomstig dus met Gods wijsheid
was het, het brandende braambosch te stellen als teeken zijner onmiddellijke tegenwoordigheid; want voor abraham was vuur en rook reeds het zinnebeeld geweest van Gods nabijheid, (Gen. XV:17, 18.)

{==374==} {>>pagina-aanduiding<<}
Er was dus overeenstemming met Gods vroegere handelwijzen. Langzamerhand werd daardoor, bij mozes, het vermoeden gewekt van de mogelijkheid eener Goddelijke openbaring, - die gedachte werd trapswijs versterkt, en klom eindelijk tot zekerheid. Nu was hij bewaard voor te groote schrik en onsteltenis, waardoor hij had gevaar geloopen zijne zelfbewustheid te verliezen. Geheel bij zijne zinnen, hoorde hij God, zich aan hem openbaren, als den God der Aartsvaderen abraham, izaäk en jakob. Dat versterkte zijnen eerbied, maar vermeerderde tevens zijne vrijmoedigheid en verhoogde zijn vertrouwen; zoodat hij met zijnen God durfde spreken, en alle zwarigheden openbaren, die hem verhinderden, het groote werk blijmoedig aan te vangen. Alle die zwarigheden werden daardoor weggenomen, zoodat hij met het grootste vertrouwen heenging naar Egypte, om het groote werk moedig te beginnen en gelukkig te voleindigen. - Wie moet alle die schikkingen van God dus niet van harte toejuichen, en Hem erkennen als den Alwijze? Het is als staat het met groote letteren: ‘Alwat de Heer doet, is wèl gedaan. Bij Hem is wijsheid en raad; daar is geene doorgronding van zijn verstand.’





De beurs van Parijs.

Honderd jaren geleden wist men te Parijs naauwelijks, wat eene beurs is. Ten tijde, toen, aan het Fransche hof, de maitressen onbeperkt regeerden, en de verkwistende adel het laatste gevoel van eer en schaamte in ballet en opera, in minnarijen en champagne verstikte, kende men geen ander middel, om ijlings rijk of arm te worden, dan de gunst van den dobbelsteen of van de ligte vrouwen. De Engelsche gelukzoeker law, de uitvinder in Frankrijk van het papierengeld en van de aktiën, moest eerst te huis de galg ontvloden zijn, zich rijk gestolen hebben, en onder het regentschap des Hertogs van orleans Minister van Financiën worden, om aan de bedorvene Fransche

{==375==} {>>pagina-aanduiding<<}
wereld eene nieuwe wijze te leeren, hoe men, zonder veel moeite, van schoenlapper millionnair en omgekeerd van millionnair een bedelaar worden kan. In het jaar 1716 schiep hij eene bank, verbond met die inrigting eene handelmaatschappij op den Missisippi, en strooide zijne bankbiljetten onder de begeerig daarnaar grijpende menigte. Hiermede was voor fortuinzoekers en intriganten eene ruime speelplaats geopend. Law's aktiën werden eene onuitputtelijke, zoo al niet goud- dan toch papiermijn. De geheele wereld begon deze ellendige, kortstondige geldbriefjes na te jagen, zoodat er een ware geeuwhonger naar dezelve ontstond. De menschen namen aktiën en onophoudelijk aktiën, zoo lang tot dat dezelve de waarde der klinkende munt in het koningrijk tachtigvoud te boven gingen, en eindelijk het bankroet te weeg bragten, hetwelk de bron der onbeschrijfelijkste onheilen werd.
Ondanks hare kwade gevolgen, had echter deze uitvinding de papier-speculatie gaande gemaakt. Die er verliezen bij geleden had, dacht op nieuwe ondernemingen, op reizen, leeningen, associatiën. De zaak werd tot een stelsel, tot een nood- en hulpmiddel voor slechte, onbekwame financiebesturen, en het gevolg was, dat men naar eene papiermarkt, thans even noodig als elke andere markt, begon om te zien. Weldra was zij gevonden. - In het jaar 1724 kwamen de Parijsche makelaars en wisselaars in het hôtel Mazarin bijeen, om zaken van dien aard met elkander te verhandelen; van daar trokken zij naar de Jezuitenkerk, vervolgens naar het Palais-royal, van oudsher het hoofdkwartier der spelers, en eindelijk verhuisden zij, na de revolutie, in een provisioneel gebouw van de straat Feydeau, waaraan men den naam van la Bourse gaf. Napoleon, het groot gewigt van dezen speculatietak bevroedende, en wel inziende, dat de handel in het algemeen, en de papierhandel in het bijzonder, de drijfveer in het uurwerk van het hedendaagsche staatsbestuur zou worden, beval, voor het koopmansbedrijf een eigen paleis te bouwen, en daarin eene groote, uitsluitend tot den handel met publieke fondsen bestemde, zaal in te

{==376==} {>>pagina-aanduiding<<}
rigten. - Den 24 Maart 1808 legde de architekt brogmard den eersten steen der tegenwoordige beurs op het ledige erf van het afgebroken klooster der Filles St. Thomas; het bouwen duurde onafgebroken tot in 1814 voort, als wanneer het een tijdlang stilstond, zoodat het gebouw eerst in het jaar 1826 voltooid werd.
Wij houden het voor overbodig, dit gebouw voor onze lezers te beschrijven. Menigen hunner hebben het ongetwijfeld, op de plaats zelve, door eigene bezigtiging leeren kennen; anderen hebben zeker daarvan in eenigen prentenwinkel, of ook in een magazijn of museum, eene lithographische of houtsneê-afbeelding gezien. Is het den lezer hierbij gegaan als den schrijver dezer opgave, dat hij namelijk dit beursgesticht in den eersten opslag voor een Romeinsch prachtgebouw uit de tijden van augustus gehouden, en alleen uit het opschrift den waren aard en bestemming van hetzelve heeft leeren kennen, zoo zal hij ontwijfelbaar ook terstond bij zichzelven gedacht hebben: in eene eeuw, waarin het gouden kalf meer dan immer aangebeden wordt en het geld Goddelijke eer erlangt, moet er billijkerwijs ook een geldtempel zijn. Zulk een tempel is er dan nu ook inderdaad te Parijs; en, ofschoon dezelve uiterst ruim is, kunnen echter deszelfs zalen nog bezwaarlijk de menigte der geloovigen bevatten.
Over het al of niet fraaije van het gebouw is veel gesproken en getwist. Het is meestal beoordeeld geworden naar de grootte der som van 25 millioenen, (franks?) welke het gekost heeft, als ook naar het kunstmatige van den arbeid, maar niet naar den stijl of de uitdrukking van het geheel, dat wel met enkele goede antieke fragmenten gemengd, maar over het algemeen zeer slecht en onzuiver zaamgesteld is. Wanneer men ziet, hoe eene gedrongene langwerpige ruimte met eene hooge, schrale kolonnade van ruim zestig zuilen omgeven is, wel is waar van de sierlijkste gedaante en van den voortreffelijksten, scherpsten arbeid, maar tot niets anders dienende, dan om aan de daarachter geplaatste vensters het licht te benemen; wanneer voorts duidelijk in het oog springt, dat deze weelde-
{==377==} {>>pagina-aanduiding<<}
righeid van versierende deelen, zonder eenig begrip van de schoone Grieksche bouwkunst, zonder het geringste gevoel van bouwkundige karakteristiek, uit bloote zucht om eene vertooning van achtbaarheid te geven, is aangewend, zoo moet men betreuren, dat zoo groote sommen op eene zoo onverstandige en ondoelmatige wijs verkwist geworden zijn; want dit zuilenbosch kon slechts dan eene inderdaad achtbare vertooning maken, wanneer de andere deelen van het gebouw daarmede in overeenstemming gebragt waren.
Het inwendige der beurs onderscheidt zich voordeelig van het uitwendige, en verdient inderdaad grootsch genoemd te worden. Niet ligt zal men ergens elders eene dergelijke zaal ontmoeten, zoo wel met opzigt tot de grootte als tot de versiering, tot welke laatste men grijs op grijs geschilderde basreliefs heeft aangewend en plafondsschilderingen van eene oogbedriegende juistheid, die, door pujol en meunier uitgevoerd, de onderscheidene handelsoorden en Fransche koopsteden vertoonen. Een uitgestrekt, rond, door ijzeren sparwerk gedragen koepelgewelf overspant de wijde ruimte, die haar licht van boven, door eene aanmerkelijke opening in het midden des koepels, ontvangt. Nagenoeg 3000 menschen kunnen in de zaal zelve plaats vinden, zonder nog de boven in dezelve rondloopende galerij te rekenen, die, zeer fraai, met smaakvol uurwerk en andere versierselen prijkt, en thans alleen voor toekijkers bestemd is, maar vroeger ook voor de speculerende dames diende, welke hier zeer talrijk bijeenkwamen om te koopen en te verkoopen. Van dit standpunt laat zich de effectenbeurs het best overzien. Hier is veel minder gedrang dan beneden in de zaal, maar daarentegen een veel sterker gegons, omdat het geluid der in dezelve sprekende en roepende stemmen van het gewelf terugkaatst. Na eenigen tijd echter gewent zich het oor aan dit in den beginne hoogstpijnlijk en bijna onverdragelijk gedruisch, en het oog ziet met verbazing neder op de beurswereld, die in de laagte dooreenwemelt en eene verwarde massa vormt. Eer wij den lezer dezen chaos pogen

{==378==} {>>pagina-aanduiding<<}
te verklaren, zij hij zoo goed te begrijpen, dat men de Parijsche beurs zeer wel bezoeken en met eigene oogen bezigtigen kan, zonder het geringste vermoeden te hebben van hetgeen er eigenlijk uitgevoerd wordt. Het beursbedrijf, zoo als het zich in deszelfs uiterlijk vertoon aan den beschouwer voordoet, heeft iets blijkbaar dubbel- of liever veelzinnigs. Men weet niet, hoe men het heeft, wanneer men voor de eerste maal, tusschen 2 en 3 ure, de hooge, ruime zaal der effectenbeurs binnentreedt, daarin duizende menschen op en neder ziet woelen, duizende verschillende stemmen door elkander hoort murmelen, en het onderwerp der algemeene gesprekvoering niet begrijpt. Wat de beurs is, wat er gedaan wordt, hierover laat het uiterlijke voorkomen ons in volstrekte onzekerheid. Wij zien in de zaal en in de zijgangen slechts eene menigte menschen bijeen, die in korte, afgebrokene zinsneden met elkander praten, en, na zekere tusschenpoozen, getallen zonder zamenhang uitspreken, welke de omstanders met een bedrukt of een blij gelaat in hunne zakboekjes opteekenen; niets kondigt aan, dat deze lieden geldzaken verhandelen; zij kunnen even zoo goed over letterkunde of andere onderwerpen spreken, en tot tijdverdrijf vraagstukken van rekenkunde oplossen. En evenwel is hier de plaats, waar een zoo reusachtig spel met openlijke fondsen gedreven wordt, dat men er niet zelden de waarde van geheele koningrijken verspeculeert; de plaats, waar overvloed en armoede soms in minder dan een uur tijds elkander vervangen.
Ziehier in de eerste plaats iets, geschikt om te beter het beeld te leveren van het tooneel, waarop zulke albewegende drama's gespeeld worden. Aan het uiteinde der zaal bemerkt men eene afgezonderde, kringvormige ruimte, die van hekwerk omgeven is, waarin op vier onderscheidene punten toegangen geopend zijn. Drie derzelve zijn eenvoudige deuren, die met de algemeene beurszaal in verband staan; aan den vierden kant verlengt zich de opening tot eene soort van gang, die naar de bijzondere zaal der makelaars leidt. Binnen in deze afgeschutte ruimte is een tweede, kleinere en iets meer verheven kring,

{==379==} {>>pagina-aanduiding<<}
de korf (la corbeille) geheeten, om welken de wisselagenten in het rond staan, met het aangezigt naar het middelpunt gekeerd, elkander weêrkeerig aanroepende en antwoordende, wisselbrieven, obligatiën, aktiën, alles door elkander, aanbiedende, aannemende of weigerende. Het groote rond heet het parquet, ongetwijfeld omdat het een houten vloer heeft, terwijl het overige der zaal met marmersteenen geplaveid is. Deze inrigting getuigt van eene wijze voorzorg, want kregen de makelaars der effectenbeurs verkoudheid of zinkingziekte, dan mogt wel geheel Frankrijk zich te bed leggen. Aan het eene einde der omslotene plaats staat op een houten staketsel eene plank, waarop de som aangeteekend is, welke de amortisatiekas op den loopenden beursdag tot inkoop van renten bestemt; hier naast ziet men eene kleine hoogte, die van tijd tot tijd door den openbaren roeper beklommen wordt, wiens taak het is, bij het begin der beurs en vervolgens na het sluiten van eenigen koop, den koers onder het publiek af te roepen, hetwelk, met aanhoudend gegons, het parket omgeeft.
Het oppervlakkige gezigt van den beurshandel heeft, gelijk wij hierboven reeds aangemerkt hebben, over het geheel weinig aanlokkelijks of treffends. Wij hebben wel eens gehoord, dat de beurs eene speelbank in het groot is, en verwachten dus misschien aldaar, even als aan zulk eene bank, de geheele toonschaal der menschelijke gemoedsstemming te zullen zien: mismoedigheid, met kenteekenen van beginnende wanhoop; razende, tandenknersende vertwijfeling, die tegen zichzelve en tegen het noodlot woedt; uitbarsting der vreeselijkste verwenschingen, uit den mond van ongelukkigen, die hun laatste geld op het spel gezet hebben, kortom angst, schrik en ellende in allerlei gedaanten en op de bontste wijs dooreengemengd. Niet het geringste spoor van dit alles is op de beurs te zien. Het drama en melodrama treedt hier niet zoo openlijk te voorschijn als aan de roulettetafel, om welke de spelers zitten,

Aan ernst gelijk den hellenregteren, 
Aan angst 't misdadig schimmenheir. 



{==380==} {>>pagina-aanduiding<<}

De beslissing der aan de beurs op het spel staande belangen is nimmer oogenblikkelijk genoeg, om zoo ijselijke uitwerkselen, als epileptisch strakstaande oogen, gebalde vuisten en dergelijke te voorschijn te brengen. Integendeel, de spelers op de beurs gaan in afzonderlijke groepen de zaal op en neder, met een' genoegelijken glimlach op het gelaat, bij gelukkig geslaagde verhandeling en bij verlies steeds met koelbloedigheid en zelfbeheersching; velen toonen een' bedachtzamen, stelselmatigen ernst, de meesten echter ongevoeligheid, slappe gedachteloosheid op den laagsten trap, het eigenlijke zedelijke niets. Zij grepen naar het middel van broodwinning, dat het best met hunne bekwaamheden en hunne wijsbegeerte strookte, naar het hazardspel. En inderdaad ontstaat hier nu en dan, door het bloote toeval, een geluksgebouw, hetwelk nogtans meermalen snel weder instort, en den huisheer onder het puin begraaft of voor de tromp van een pistool brengt.
In de zijgangen der beurszaal, waar de zoogenaamde coulissiers zich ophouden, is het eolus-hol, van waar de winderige tijdingen losgelaten worden, die aan de beurs zoo menigmaal de verwoestendste stormen verwekken. Van hier gaan de aktietijdingen en beursgeruchten uit, die de papieren soms geweldig doen rijzen of dalen, en honderden van menschen in een oogenblik arm of rijk maken. In de laatste tijden had men de leugenfabrijk te erg gedreven, zoodat de regering eindelijk raadzaam oordeelde tusschenbeiden te komen; maar het misdrijf was hier zoo listig aangelegd en zoo fijn gesponnen, dat het spreekwoord er door gelogenstraft werd. Inderdaad is het niet wel mogelijk na te sporen, hoe op de beurs geruchten ontspringen, opwellen, voortstroomen en zich verbreiden, hoe tijdingen verspreid en of zij al dan niet met een boos opzet uitgestrooid worden. Een aanzienlijk bankier, of ook misschien de eerste de beste, laat soms een onoverdacht, van kwade bedoeling geheel vrij woord vallen, hetwelk door een ander beursspeler opgevat en oververteld wordt. Bij den eersten spreker was het een los gezegde. De naverteller mogt het nu opgenomen hebben hoe hij wilde, zoo is dit opne-
{==381==} {>>pagina-aanduiding<<}
men reeds van beduidenis, en het navertellen kan van veel gewigt worden. Komen hier nu nog halve verstaners, verkeerd begrijpers bij, die hetgeen zij van het gehoorde meenen te weten aan iemand mededeelen, welke het kleuren der woorden, zoo in het ligte als in het donkere, goed verstaat, alsdan ontstaat er oogenblikkelijk een gepraat. Geraakt nu dit ter kennis van arglistigen en van ligtgeloovigen, dan is de groote beurstijding kant en klaar. Wee dan den ongelukkige, die, ter goeder trouwe, wat al te onbedachtzaam medegespeeld heeft! De coulissiers lagchen in hunne vuist, als zij een door hen verzonnen of verbreid nieuws, hetwelk hun een percentje of wat in den zak jaagt, iemand op de mouw hebben weten te spelden. De philosophie dezer
lieden gaat inderdaad tot in het ongeloofelijke. Het zijn ware Stoïcijnen; zij spotten en schertsen, terwijl honderden naast hen en door hen aan den bedelzak geraken. Deze gewoonte, om op het ongeluk van anderen, op de kans der beurs, zoo als men het noemt, te speculeren, overpantserd allengskens des menschen ziel met eene edelaardige eeltkorst, die even zeker tegen alle morele verwarming beschermt, als een mollig lamsvel of donsen borstkussentje long en ingewanden tegen ligchamelijke verkouding; ja het verschaft eindelijk aan den bezitter de benijdenswaardige hebbelijkheid, om al het lijden van zijnen medemensch met eenen grimlach te aanschouwen, of, gelijk swift zich uitdrukt, met Christelijke gelatenheid te dragen.
De Parijsche beurs heeft voor in- en buitenlanders ongelijk minder aanlokkelijkheid, sedert de dames van dezelve verbannen zijn. De algemeene zedelijkheid moge er bij gewonnen hebben, de bijzondere nieuwsgierigheid heeft er veel bij verloren; want deze dames vormden, zoo al niet het aanminnigste sieraad, toch ten minste de schilderachtigste stoffering der beurs, en ontegenzeggelijk de merkwaardigste, hoezeer tevens de onverklaarbaarste klasse der beursspelers. De galanterie der beursknechts had aan dit vrouwelijk gedeelte van het speelgezelschap kleine stoeltjes verschaft, die echter, op bevel van den min galanten

{==382==} {>>pagina-aanduiding<<}
directeur der beurs, haar weder ontnomen werden. Men zag er vrouwen uit alle standen, van de Hertogin tot de schoonmaakster. De makelaarsbedienden, onophoudelijk bezig met de trappen der galerij op en af te kleuteren, haalden de lastgevingen der vrouwelijke principalen af, en bragten die aan hunne patroons. Men onderscheidde twee afdeelingen: de eigenlijke speelsters en de zoogenaamde breisters (tricoteuses). De speelsters der eerste klasse waren dames met hoed, pelsmantel en cachemiren kleed, welke het hazardspel in de fondsen op een' grooten voet en met aanzienlijke kapitalen dreven. De breisters waren vrouwen met mutsjes, katoenen rokken en zwart-sajetten kousen, die, zoo als de spotters zich uitdrukten, piasters fricasseerden. Onder deze vrouwen vertoonde zich de speelduivel, die bij de mannen zich doorgaans nog al achter zekere welvoegelijkheid en aangenomene bedaardheid verbergt, in zijne volle naaktheid en leelijkste gestalte. Wanneer een man in een' frak à la Humann met een' ander' spreekt, die een jasje van afgedragen duffel aan het lijf heeft, dan wekt dit geene bijzondere verwondering, omdat manskleeding in onzen tijd geene onbedriegelijke gevolgtrekking levert tot stand, vermogen en opvoeding; maar dat eene dame, in zijde en fluweel gekleed, op gelijken voet handel dreef met eene vrouw in een morsig katoenen pak, dit heeft mij telkens verbaasd, hoe dikwijls ik het ook gezien heb. Mij staat, uit het bedoelde tijdperk, nog levendig een gesprek voor den geest, hetgeen ik twee beursspeelsters hoorde voeren, van welke de eene tot de hoogste, de andere tot de laagste rangen der maatschappij behoorde. - ‘Ah, madame, ma chère dame,’ riep op zekeren dag eene vrouw in een smerig huiskleed, ‘le Miguel va mal, très mal.’ -
‘Bah!’ hernam eene in hare nabijheid zittende dame met een' rijkversierden hoed, ‘j'en suis chargee.’ - ‘Moi, j'ai lâché le mien.’ - ‘Merci, ma chère.’ - De dame met den fraaijen hoed boog zich over de balie der galerij en gaf naar beneden een' wenk; oogenblikkelijk sprong een vlugge makelaarsbediende den trap op en stond nevens haar, om haren last te ontvangen. ‘Comment, le Miguel a flêchi, monsieur?’ - ‘Ce n'est rien, madame, un faux bruit; avant la fin de la bourse il se sera remis.’ - ‘Non, le Miguel est trop chanceux. Vendez, et achetez-moi des ducats.’ - ‘A l'instant.’
Opmerkelijk was het, dat de vrouwen, als door eene ge-
{==383==} {>>pagina-aanduiding<<}
heime sympathie gedreven, bijna uitsluitend in vreemde effecten speculeerden, welker koers meestal veranderlijk en grillig is. - Sedert een bevel der regering aan de dames den toegang tot de beurs ontzegd heeft, zijn de voorname speculatrices verdwenen. De zoogenaamde breisters alleen zijn nog overgebleven, die thans achter de beurs aan het hek post vatten, en van daar hunne lastgevingen aan de makelaars doen toekomen; zij vormen er eene niets minder dan fraaije of lieftallige groep.
Er zijn lieden, die beweren, dat de makelaars in effecten nuttige dienaren van den Staat zijn, welke voor denzelve geld weten op te jagen en het staatskrediet te doen rijzen; iets, dat ons echter nog zoo uitgemaakt niet voorkomt. Doch hetgeen wij nog minder begrijpen, is de groote blijdschap, waarmede men allerwegen over het rijzen der fondsen en den bloei van het staatskrediet hoort spreken. Is niet zulk eene blijdschap voorbarig? Tegenwoordig behoeven de Staten geen krediet, en daarom hebben zij het; want gewoonlijk hebben die genen het grootste krediet, die er nooit of slechts zelden gebruik van maken. Die het gebruiken wil en er naar zoekt, vindt het dikwijls niet. Laat ons eerst eens zien, hoe het gaan zal, wanneer de Staten in het naauw geraken, en, in plaats van den last hunner schulden bij toenemende krachten te verminderen, toevlugt moeten nemen tot nieuwe leeningen. Wie weet ook, of het niet beter ware, dat de Staten in het geheel geen krediet hadden, en dus de inkomsten van latere tijden niet bij voorraad konden verteren, even als jonge lieden van rijken huize, die woekerverbindtenissen aangaan, om van de hun voorgeschotene kapitalen niet alleen dubbelen, ja driedubbelen interest te betalen, maar dezelve ook te eeniger tijd dubbel of driedubbel terug te geven. Doch dit vraagstuk behoeven wij hier thans niet te onderzoeken. Retournons à nos moutons; dat is te zeggen, naar onze makelaars, en herinneren wij in de eerste plaats, dat, bijaldien het door velen beweerde stelsel gegrond en het beursspel inderdaad een voortreffelijk ding is, waardoor het algemeen krediet opgebeurd en ondersteund wordt, men de daartoe betrekking hebbende wetgeving behoorde te verbeteren, daar zij in dit geval, om een zacht woord te bezigen, uiterst inconsequent is. Heeft daarentegen de wetgeving regt, en is het beursspel een misdrijf, alsdan behoorde men het niet ongestraft te la-
{==384==} {>>pagina-aanduiding<<}
ten, althans in een beschaafd land op geenerlei wijs lieden
te dulden, aan welke het niet alleen geoorloofd is zich over de wetten heen te zetten, maar aan welke zulks nog daarenboven winst, ja zelfs eer en onderscheiding verschaft.
Over het algemeen speelt de negentiende eeuw, met hare aanspraken op hoogere beschaving en veredeling, somtijds eene belagchelijke rol. Ondersteld eens, dat, over ettelijke honderde jaren, een geleerde oudheidkenner aan zijne tijdgenooten het volgende verhaalde: ‘In het jaar 1840 heerschte te Parijs, hetgeen toenmaals niet alleen de hoofdstad van Frankrijk, maar ook, volgens de meening der Franschen zelve, die der geheele beschaafde Europesche wereld was, zulk eene verregaande zedeloosheid en gebrek aan orde, dat de wetten er algemeen veracht werden. De wetboeken van dien tijd verboden uitdrukkelijk het zoogenaamde beursspel, en bedreigden ieder, die er zich aan overgaf, met kortere of langere gevangenisstraf; edoch de woede van dit spel was destijds zoo geweldig, dat de regering de spelers niet alleen ongemoeid en ongestraft liet, maar dat zij zelfs opzettelijk lieden benoemde, die bij dit spel het ambt van middelaars moesten vervullen. Deze lieden hadden een algemeen erkend, openlijk karakter, en werden overal goed ontvangen. Sommigen erlangden het eerekruis; anderen waren kapiteins der nationale garde; zij maakten, te Parijs zelfs, opzien door hunne weelde, onderhielden de schoonste danseressen, en huwden hunne dochters uit aan de hoogste staatsbeambten.’ Wat zouden zij, die zulke mededeelingen vernamen, daarvan wel zeggen? Hoogstwaarschijnlijk zouden zij de barbaarschheid van anno 1840 betreuren. En zouden zij daarin niet regt hebben? Het beursspel brengt over tallooze huisgezinnen meer onheil nog dan echtbreuk en verkwisting, en menig dief verdient de galg minder dan menig agioteur.
Het reusachtige spel, met staatspapieren gedreven, is een der zonderlingste, in deszelfs gevolgen onberekenbaarste verschijnselen van onzen tijd; maar de menschen loopen er onbezorgd over heen, alsof er noch in de aanleiding daartoe, noch in de uitwerkselen daarvan iets bedenkelijks gelegen ware. Overweegt men echter, dat dit spel niet mogelijk ware, wanneer niet, door aanhoudende leeningen, de staatsschulden vermeerderd, en daardoor aan de thans levenden en de nakomelingen steeds zwaardere lasten wierden

{==385==} {>>pagina-aanduiding<<}
opgelegd, zoodat alle hoop op vermindering der buitendien reeds zoo drukkende belastingen verdwijnt; overweegt men, dat de speculatiën in effecten den waren koophandel niet bevorderen, maar dien veeleer op zijwegen voeren, waarbij slechts eenige kapitalisten zich ten koste van den grooten hoop verrijken; overweegt men verder, dat dit spel een gevolg is van onze gebrekkige finantiestelsels, die de huishouding van den Staat niet naar de krachten van den Staat inrigten, maar naar de behoeften van den slentergang des bestuurs, en dat de verlegenheden der regering steeds grooter moeten worden, hoe meer, door opeenstapeling der staatsschulden, de belastingen zelve zich verzwaren; overweegt men eindelijk, dat het spelen in de fondsen, meer nog dan eenig ander hazardspel, in strijd is met alles, wat, als orde, braafheid, trouw en vertrouwen geacht en geëerbiedigd behoort te worden; overweegt men dit alles, zeg ik, zoo geraakt men in eenen kring van verderfaanbrengende oorzaken, die met elken dag wijder wordt, en, als in eenen afgrond, aller welvaart en zedelijkheid dreigt te verzwelgen.
Het ergste der zaak is, dat bij dit beursspel iedereen een' blinddoek voor de oogen en niemand de kaarten in handen heeft, of het moest zijn, wat wij niet gelooven willen, dat somwijlen de Ministers een partijtje mede speelden. De handelswereld loochent, het Journalismus verzekert zulks, en de, onder voorwendsel van mistig weder, te laat bekend gemaakte telegraaf-depeches hebben inzonderheid aan de kleine, scherpspottende dagbladen, over enkele Ministers, en met name over thiers, stof tot allerlei pikante anecdoten gegeven, om welke na te vertellen mij plaats en lust ontbreekt, zelfs wanneer ik van hetzelfde gevoelen als de Heer thiers was, die in 1830 over de leden van het Ministerie polignac schreef: ‘De menschen spiegelen zich steeds min of meer af in de oordeelvellingen, waartoe zij over zich aanleiding geven,’ en die in zijne Geschiedenis der Fransche Omwenteling zeer treffend van mirabeau zegt: ‘Het cynismus zijner uitdrukkingen verontschuldigde alle verdenking’; hij voegt er zelfs bij: ‘en allen laster.’ De plaatsing eens Ministers van binnenlandsche zaken, die over estafetten en telegrafen te beschikken heeft, is gewisselijk uiterst gunstig en uiterst verleidelijk voor beurshandelingen; doch, zelfs met gevaar van voor een dweeper of voor een' onnoozelen hals gehouden te worden, erken ik opregt, dat

{==386==} {>>pagina-aanduiding<<}
ik van de menschen in het algemeen, en zelfs van de Fransche Ministers in het bijzonder, geene zoo erge gedachten heb, om hen tot zoo geheel slechte daden in staat te achten; en, bij gebrek aan voldoend bewijs, houd ik de onderstellingen en beschuldigingen der booze courantierstongen, dat namelijk gewigtige, met den telegraaf ontvangene tijdingen door de Ministers tot groote beursoperatiën gebezigd zonden zijn, voor ongegrond, voor bloote gissingen, zoo al niet voor boosaardigen laster.
Eene der onbeschaamdste aktielogens, welke ik hier ter plaatste mede beleefd heb, was de bekendmaking van een manifest, waarin de Schah van Perzië den oorlog aan Rusland verklaarde, en hetwelk in verscheidene dagbladen het licht zag, juist op een oogenblik, waarop de houding van het Russische hof in Frankrijk ongerustheid wekte. De gehoopte aanval van Perzië op Rusland verminderde deze ongerustheid, en veroorzaakte eene aanmerkelijke rijzing in de effecten; de rente steeg drie francs te gelijk; vijftien bankroeten en twee zelfmoorden waren er het gevolg van. De verzinner van het manifest won er 10,000 francs rente bij, en werd sedert een der voornaamste lynx de la bourse. Eer aan zulke slimme guitenstreken, dan aan vertrouwde mededeelingen en wenken der Ministers, is het toe te schrijven, dat menige lieden te Parijs zoo verwonderlijk snel rijk geworden zijn.
Beschouwen wij nu, na de inrigting der effecten-makelaardij, de personen der makelaars zelven, zoo krijgt de zaak een geheel ander aanzien. De makelaar in effecten is, wat zijnen persoon betreft, een braaf, eerlijk man, wien het, zelfs in den droom, niet eens invalt, dat hij iets kwaads doet. Hij bevindt zich ten naastenbij in denzelfden toestand als de Christenpriester der negende eeuw, die voor een' goudgulden absolutie wegens moord verleende, en daarbij opregtelijk dacht Godewelbehagelijk te handelen. De zeden van zijnen tijd beheerschen den makelaar der negentiende eeuw, even als die van den zijnen den geestelijke der negende beheerschten. Hij meent den Staat nuttig te zijn, door geld voor denzelve te vinden, en wordt niet gewaar, dat hij bij denzelve de plaats van den woekeraar vervult, die jonge lieden van goeden huize ruïneert, door hen te helpen schulden te maken en hun vaderlijk erfgoed vooruit te verteren. Door de bank genomen, is de Parij-
{==387==} {>>pagina-aanduiding<<}
sche makelaar een homme comme il faut. Hij houdt een schitterend huis, heeft eene gratieuze vrouw, tracht in de Bouffes en in de Opera den Faubourg Saint Germain de loef af te steken, is een uitgeleerde meester in het tilburymennen, een groote paardenkenner, maar daarentegen een zwak dilettant in de schoone kunsten: hij schildert niet, leest zeer weinig, en blaast somwijlen de fluit.
Tot beursspeler van beroep behooren menigerlei gaven en talenten: men moet beleid, stoutheid, werkzaamheid, geduld, wereld- en menschenkennis bezitten, van den staat der zaken wèl onderrigt zijn, de openbare meening kennen en geene eigene meening hebben, en tot op een centime toe de uitwerking eener voorgeslagen conceptwet, eener redevoering in de kamer, die van een diplomatiek protocol, van een gezegde des Ministers en van eene koninklijke ordonnantie kunnen berekenen; men moet alles weten, wat in Europa voorvalt, wat bij tortoni gesproken en gefluisterd wordt, over geen verlies in verbazing of verslagenheid, over geene winst in vreugdvervoering of verrukking geraken. Men mag slechts één gebrek, ééne zwakheid hebben, die echter den mensch oneindig sterk maakt tegenover zijnen zwakken medemensch, te weten de volkomenste egoïst te zijn. Kortom, tot eenen uitgeleerden beursspeler behooren al de hoedanigheden en krachten van een groot man. - Dit alles heeft de makelaar niet noodig; en hieruit verklaar ik mij ook de omstandigheid, dat onder deze laatsten louter koppen met eene uitdrukking van regt burgerlijke genoegelijkheid en welbehagelijkheid gevonden worden. Welk eene koopmansgelatenheid in het aannemen van orders! Welk eene onverzettelijke gelijkvormigheid in deze machines! En dat alles bij den ondergang van zoo vele honderden, rijken en armen! - De Hemel beware alle andere landen voor het indringen van eenen zoo reusachtigen en barbaarschen papierhandel, voor eene zoo afschuwelijke speelwoede, die, honderdmaal erger dan de razernij, welke de Furiën gezegd werden in te boezemen, duizenden te gelijk bevangt en in de ellende jaagt!



{==388==} {>>pagina-aanduiding<<}

Fragmenten uit Walter Scott's briefwisseling over en met miss Carpenter, naderhand lady Scott.

Het stil en eenzelvig voortloopend leven van den Griffier eener regtbank en van een' op zijne landgoederen wonenden Schotschen Baronet kan onmogelijk dezelfde dramatische belangrijkheid hebben als het leven van eenen childe harold; maar, wanneer die Griffier den naam van walter scott draagt; wanneer de bekleeder dier onaanzienlijke bediening verstandelijke kracht genoeg bezit, om geheel de wereld aan zijne denkbeelden cijnsbaar te maken; om tot punt van gemeenschap te strekken tusschen het tegenwoordige en het verledene, de aristocratie en het volk, de republiek en de monarchij, de poëzij en de wezenlijkheid; alsdan doet elke der bewegingen van dien buitengewonen man, elke zijner daden, elk der polsslagen van zijn leven ons hart trillen, wekt al onze belangneming, maakt zich meester van geheel onze sympathie. Walter scott is niet blootelijk een man van genie; voor alle andere dingen is hij een volksschrijver geweest. De groote waarheid der zedeleer, dat het menschdom eene vereeniging van broeders is, werd nimmer met meer welsprekendheid en meer geluk gepredikt, dan door hem; de onliefderijke gevoelens, welke het verschil der standen doet geboren worden, de haat van den rijke tegen den arme, de verbittering van den arme tegen den rijke hebben nimmer behendiger verzoener gehad. Dit is het, wat walter scott's geschriften zulk een' aan het wonderdadige grenzenden bijval gegeven heeft; ditzelfde heeft ook zoo veel bekoorlijkheids bijgezet aan de onderscheidene over hem in het licht verschenen levensbeschrijvingen; misschien zal dit gevoel ook met eenige deelneming de fragmenten zijner briefwisseling doen ontvangen, uit welke dit artikel bestaat. Men zal in dezelve eenige nog onbekende omstandigheden vinden van het bijzondere leven diens beroemden Romanschrijvers.
Scott's jeugd werd door geene geweldige hartstogten gestoord. De jonge regtsgeleerden, zijne makkers, waren zelfs gewoon met hem over de koelheid van zijn temperament te schertsen; evenwel schijnt het, dat die koelheid niet de eenige beschermer zijner deugd geweest is, maar dat eene

{==389==} {>>pagina-aanduiding<<}
kuische en reeds vroeg ontstane liefde (schoon minder vroeg dan die van dante voor zijne beatrix of van byron voor maria duff) post vatte in het hart van den advocaat-poëet, en er de aanvallen der kwade hartstogten trotseerde. Mag men de geruchten gelooven, zoo is het aan deze liefde, dat wij de aandoenlijkste bladzijden van het Lied des laatsten Minnezangers, van rokeby en van redgauntlet te danken hebben. Naar men wil zijn de heldinnen dier drie werken niet anders dan het driedubbele portret van een en hetzelfde voorwerp, dat van walter scott's eerste genegenheid.
Het was op een' zondag, bij het uitgaan der kerk van de Grey Friars, dat hij voor de eerste maal met den groenen mantel kennis maakte, want zij droeg een' groenen mantel; eene ontoereikende bescherming tegen eene plotselinge regenbui, zoo niet, door een gelukkig toeval, haar bewonderaar voorzien geweest ware van een paraplui, welks schutdak hij boven het aanminnige kopje zijner onbekende uitbreidde. Hij geleidde haar naar huis, en door een ander, niet minder gelukkig toeval bleek het, dat zij digt bij hem woonde, zoodat het gezamenlijk naar huis keeren, waar ook de gelieven zich in gezelschap bevinden mogten, eene gewoonte werd, die van geen' regen of zonneschijn afhing. Door eene derde gunst des noodlots waren Mevrouw scott en de moeder der jonge juffer in hare jeugd vriendinnen geweest, ofschoon zij elkander sedert jaren uit het oog verloren hadden. De mama's hernieuwden de kennis gemakkelijk; maar de vaders hadden nog geenen omgang met elkander, toen de oude Heer scott, een zoo prijselijk als zeldzaam gemoedsbezwaar over de liefdesbetrekking van zijnen zoon met eene juffer, aan welke de voorname verwantschap harer familie veel hooger aanspraken in het leven kon doen maken, gevoelende, zich verpligt oordeelde haren vader te waarschuwen. Het was een achtbare Baronet, die de zaak ligt opnam, en, hoezeer den Heer scott bedankende, hem verzekerde, dat hij zich vergist had. Deze vaderlijke tusschenkomst, waarvan hij eerst lang daarna kennis kreeg, veranderde dus niets in walter's betrekkingen tot zijne welbeminde, en verscheidene jaren lang vleide hij zich misschien met de hoop, dat hij met haar vereenigd zou worden. Maar teleurstelling volgt, gelijk een vermaard Engelsch Dichter zegt, met schamperen lach de vooruitge-
{==390==} {>>pagina-aanduiding<<}
snelde hoop, en ten langen laatste had walter scott de bittere smart,
dat zijn groene mantel in de armen van een' gelukkiger medeminnaar overging. Vruchteloos deed hij, om de schaal naar zijnen kant te doen overslaan, een klein aantal exemplaren zijner vertaling van burger's vermaarde Ballade (*) sierlijk drukken en prachtig inbinden; de gedrukte dichter slaagde niet beter dan de dichter in manuscript. Zeer gelukkig voor walter scott had die gebeurtenis denzelfden invloed op zijn lot niet, als eene dergelijke op dat van Lord byron. Hij was van geen gestel, dat den Genius der Droefheid tot Muze kon nemen, (†) Bij hem bestuurde het hoofd altijd het hart, en een gelukkig huwelijk deed weldra zijn' rouw in een poëtisch, maar het hart onverteerd latend aandenken verkeeren.
In Julij 1797 ging Sir walter scott, gebruik makende van de vacantie bij het Hof van Sessiën, de meren van Cumberland bezoeken, verzeld door zijnen broeder john en door adam ferguson. Hunne eerste rustplaats was Halyards, in Tweeddale, destijds bewoond door zijns vaders vriend, den vermaarden wijsgeerigen geschiedschrijver. Zij bleven er een paar dagen, en gedurende dien tijd had scott zijne eerste en laatste ontmoeting met david ritchie, het origineel van den Zwarten Dwerg. Van hier hunnen weg naar het zuiden voortzettende, bezochten de drie reizigers vervolgens Carlisle, Penrith enz., en sloegen ten laatste hun hoofdkwartier te Gilsland neder, welks wateren destijds weinig bezocht waren. Uit dit punt deden zij onderscheidene togten naar al de schilderachtigste oorden van het land, overigens daarbij die soort van werkeloos leven leidende, hetwelk scott in zijne St. Ronans Wells beschreven heeft. Reeds terstond na zijne aankomst te Gilsland had de jonge dichter zich laten innemen door de bekoorlijkheden van eene der jonge dames, die met hem onder hetzelfde dak gehuisvest waren, en het was na met haar een deel van den Romeinschen muur te zijn gaan bezigtigen, dat hij de dichtregelen opstelde, beginnende in eene Fransche navolging (§) aldus:

{==391==} {>>pagina-aanduiding<<}


Daigne accepter ces fleurs, dont le pourpre ondoyant 
Sur le vieux rempart en ruïnes &c. 


Maar eene ernstiger genegenheid deed hem weldra den voorbijgaanden inval eener week vergeten.
Op zekeren dag terwijl hij met ferguson een toertje te paard deed, ontmoeteden zij, verscheidene mijlen van Gilsland, eene jonge Amazone te paard, welker schoonheid en bevalligheid hen verbaasd deden staan. Zij verloren haar niet uit het gezigt, alvorens zich verzekerd te hebben, dat zij tot het bij die wateren verzamelde badgezelschap behoorde. Dienzelfden avond was er bal, en Kapitein scott verscheen op hetzelve in zijn uniform; ferguson kleedde zich als Edimburger vrijwilliger. Niet weinig naijver ontstond er onder de twee jonge lieden, om aan de schoone onbekende voorgesteld te worden; maar het geluk neigde zich niet naar ééne zijde, want zoo al de beide montering-dragende jongelingen het voorregt hadden met de jeugdige Miss te dansen, zoo had hun vriend, die gedurende het bal zijnen horlvoet zeker meer dan eenmaal verwenscht had, het genoegen, aan de schoone vreemde zijne hand te mogen bieden, om haar naar de eetzaal te geleiden. Dit was de eerste inleiding van scott bij Miss charlotte margarethe carpenter.
‘Zonder juist eene regelmatige schoonheid te zijn, was zij rijk aan bevalligheden. Rank, sierlijk en vlug, als eene toovernimf, had dit behoorlijke kleine vrouwtje, gelijk de herder van Ettrick haar noemde, eene min of meer naar het bruine hellende kleur en groote, welgeopende oogen, waarin het schoonste Italiaansche bruin schitterde. Een stroom van gitzwarte zijden lokken golfde op hare schouders neder. Bij de ingetogenheid eener Engelsche juffer, die de wereld nog weinig gezien heeft, voegde zij eene natuurlijke vrolijkheid, wel passende bij haren Franschen tongval. Onmogelijk kon men zich een aanminniger wezen verbeelden.’ Het is de Heer lockhart, die dus spreekt, en wij zouden er eene gewetenszaak uit maken, een enkel woord aan dit bekoorlijk portret eener schoonmoeder, door de hand eens schoonzoons ontworpen, te veranderen.
Miss charlotte was dochter van jean charpentier, van Lyon, een' Rovalist met hart en ziel, die onder de ko-
{==392==} {>>pagina-aanduiding<<}
ninklijke regering een' ambtspost vervuld had, (*) en van charlotte volere, deszelfs echtgenoote. Deze dame was eene Protestante, en hare kinderen, dat is charlotte en haar eenige broeder charles, werden in de godsdienst hun-
{==393==} {>>pagina-aanduiding<<}
ner moeder opgevoed. Bij den dood van haren man, in het begin der Omwenteling, week Madame charpentier in de eerste plaats naar
Parijs en vervolgens naar Engeland, alwaar zij eenen beschermer vond in den Markies van downshire, die, tijdens zijne reizen door Frankrijk, met de familie eene naauwe vriendschap aangegaan en zelfs eenigen tijd onder haar dak doorgebragt had. De Heer charpentier, het onweder ziende zamentrekken, had 4000 pond sterling in Engeland uitgezet, welke som zelfs voor een gedeelte op de goederen van Lord downshire gehypothekeerd was. Toen nu ook de moeder overleed, hetwelk kort na de aankomst der familie te Londen gebeurde, bleef de Markies eenige voogd der kinderen. Een oom van moeders zijde, welken zij hadden, de Ridder de la volere, Kolonel van een Russisch regement, schijnt in den veldtogt van 1813 gesneuveld te zijn. Charles charpentier verwierf, door den invloed van zijnen voogd, eenen post in dienst der Oostindische Compagnie, en klom op tot het voordeelige ambt van Handelsresident te Salem.
Het was aan zijne moeder, dat walter scott het eerst van zijn huwelijksontwerp kennis gaf. De brief voert geene

{==394==} {>>pagina-aanduiding<<}
dagteekening; maar het blijkt, dat, tijdens hij geschreven werd, Miss carpenter reeds Gilsland naar Carlisle vertrokken was.

Aan Mevrouw Scott, George's Square, Edimburg.

Waarde Moeder! Ik zou de zorgen en genegenheid, welke gij mij steeds bewezen hebt, zeer slecht erkennen, wanneer ik pligtvergeten genoeg was, om u noch mijnen vader over den gewigtigsten stap, dien ik in mijn leven doen kan, te raadplegen. Hoe gelukkig acht ik mij, uwen raad en uw onderrigt in zoo belangrijk eene zaak te kunnen verzoeken! Uit deze voorafspraak zult gij natuurlijk wel raden, dat het een huwelijk betreft, en gij zult u hierin niet vergist hebben. Ofschoon mijne kennis met de jonge dame nog van geene zeer oude dagteekening is, wordt deze omstandigheid eenigermate opgewogen door den naauwen omgang, welken wij met elkander gehad hebben, en door de gelegenheden, welke zich voor mij hebben opgedaan, om haar gedrag en hare denkwijs in vrij netelige betrekkingen te leeren kennen en waarderen, en wel zoodanig, dat ik haar werkelijk, in weinige met elkander doorgebragte weken, beter heb kunnen beoordeelen, dan het mij bij een langer, door de etiquette en alle verdere belemmeringen der groote wereld gehinderd, verkeer mogelijk zou geweest zijn. Wacht van mij geene beschrijving van haar persoonlijk voorkomen; mijn broeder zal u die wel geven, gelijk ik mij dan evenzeer op hem verlaat, om u al die bijzonderheden mede te deelen, welke de beperkte ruimte van eenen brief niet gedoogt. Bij deze gelegenheid heb ik niet minder het gezond verstand geraadpleegd dan mijn hart. Zonder al te zeer vooringenomen te zijn, kan ik u verzekeren, dat het karakter der juffer zacht en opgeruimd is, dat zij een zeer gezond oordeel bezit, en dat hare godsdienstige beginselen wel gevestigd zijn, iets hetwelk ik weet u veel genoegen te zullen doen. Ik heb zeer rondborstig met haar over den aard mijner uitzigten gesproken, en zij meent zeer wel genoegen te kunnen nemen met den stand, dien ik zou wenschen, dat mijne vrouw in de wereld bekleedde. Haar vermogen, hetwelk voor een gedeelte van haren broeder afhangt, die te Madras eenen winstgevenden post bekleedt, is
vrij aanmerkelijk, 500 p. st. 'sjaars. Met deze inkomst en met die, welke mijn post mij verschaft, twijfel ik niet, of wij zullen in de maat-
{==395==} {>>pagina-aanduiding<<}
schappij den rang kunnen volhouden, welken mijne afkomst en stand mij het regt geven te bekleeden.
Lieve Moeder, ik kan u niet genoeg zeggen, hoe bevreesd ik ben, u in deze zaak ligtzinnig of onberaden voor te komen. Wees verzekerd, dat eene maar al te versche ondervinding (gij begrijpt wel, waarop ik zinspeel) mij belette, zoo overhaast in mijne besluiten te zijn, als waartoe de aangeboren warmte van mijn karakter mij anders wel eens wegsleept. Innig smeek ik voor haar die moederlijke genegenhied, welke de goedheid van uw hart haar niet onthouden zal, vooral daar zij eene wees is, zonder bloedverwanten en bijna zonder vrienden. Haar voogd is, ik moest gezegd hebben was, want zij is meerderjarig, Lord downshire, wiens toestemming ik echter vragen moet; dit is een eerbiedsblijk, hetwelk zijne liefderijke zorg voor zijne pupil verdient. Ik behoef u niet te zeggen, dat ik mij, in mijnen nieuwen toestand steeds gelukkig zal rekenen, aan mijne broeders en vooral aan zuster anna van dienst te kunnen zijn. Van hunnen kant, hoop ik, zullen mijne vrienden wel alle mogelijke oplettendheden willen hebben voor eene vrouw, die om mijnentwille het uitzigt op een veel schitterender lot, dan ik haar kan aanbieden, laat varen, en die naar Schotland overkomt, waar zij geenen anderen vriend heeft dan mij. Ik zou u over dit onderwerp uitvoeriger schrijven, maar het is reeds laat, en, daar ik ook aan vader schrijven moet, zal ik het hierbij laten. Het komt mij voor, (maar gij zelve zijt bevoegder om in de zaak te oordeelen) dat in de omstandigheden, waarin ik mij bevind, gij wèl zoudt doen met, onder mijn couvert, te Carlisle, aan Miss carpenter te schrijven.
Schrijf mij eens eenen regt langen brief over dit mij zoo gewigtig onderwerp; zend mij uwen raad en vooral uwen zegen; gij zult gevoelen, hoe noodwendig het is, geen oogenblik te dralen met het te doen, en de zaak, tot dat gij verder van mij hoort, geheim te houden; want, hoe ver de dingen ook gekomen zijn, kan er eene tegenwerping van Lord downshire, of ook duizend andere zwarigheden, tusschenbeiden komen. In zoodanig een geval zou het mij niet bijzonder aangenaam zijn, dat mijne teleurstelling wereldkundig wierd.
Geloof mij steeds, waarde Moeder, uw gehoorzame en liefhebbende Zoon,
walter scott.

{==396==} {>>pagina-aanduiding<<}

Scott bleef in Cumberland tot op het tijdstip, dat de Assizes van Jedburgh hem tot zijne ambtspligten terugriepen; doch niet zoodra was hij weder vrij, of hij nam andermaal den weg naar Carlisle. De volgende briefwisseling werpt een opmerkelijk licht op het gedrag der partijen en op den aard der zwarigheden, welke de vergedrevene voorzigtigheid en de vooroordeelen der familie van den jongen advocaat in het midden bragten. Miss carpenter vooral doet er zich op eene zeer beminnelijke wijs in kennen. Het schijnt, dat scott, door de tegenwerpingen zijner familie ongeduldig gemaakt, een oogenblik het voornemen had, om de loopbaan der regten te laten varen, en zich met zijne bruid in eene der Engelsche koloniën te gaan nederzetten. Zie hier eenige der brieven, die ter gelegenheid van deze gewigtige zaak geschreven zijn.


Brief van Miss Carpenter aan Walter Scott, Esq., Advocaat, te Edimhurg.

Ter naauwernood een uur geleden heb ik een' brief van Lord downshire ontvangen. Gij zult erkennen, niet waar? dat ik wel goed ben, u oogenblikkelijk te schrijven; maar ik vrees, dat al mijne goedheid niet toereiken zal, om u uw geduld tot aan het eind van dit leelijke gekrabbel te doen behouden. Lord downshire schrijft, dat het hem aangenaam zal zijn, eenen brief van u te ontvangen. Het is toch een alleruitmuntendst mensch. Zijn brief is zoo goed en liefderijk, vol van uitmuntenden raad en volkomen in den geest van uwen laatsten. Ik moet, zegt gij, mijn hart zorgvuldig raadplegen; denkt gij dan, dat ik dit niet gedaan heb, alvorens u mijne toestemming te geven? Waar is het, dat ik over dit onderwerp niet gaarne veel nadenk. Alsdan word ik bang. Het is iets verschrikkelijks, als men bedenkt, dat het voor al zijn leven is. Hoe zal ik ooit weder kunnen lagchen, na iets zoo verschrikkelijks gedacht te hebben? Nooit of nimmer, vrees ik. Ik voel mij gekrenkt, te hooren, dat uwe verwanten dit huwelijk als onberaden beschouwen. Is het hun niet allen aangenaam, dan moet gij mij vergeten; want ik ben te fier, om in eene familie te treden, die mij niet als haars gelijke beschouwen zou. Mag ik u verzoeken, Mijnheer, zonder verwijl aan Lord D. te schrijven? Spreek met hem ronduit, even als met mij, en ik ben zeker, dat hij al zijne pogingen zal aanwenden, om

{==397==} {>>pagina-aanduiding<<}
u van dienst te zijn. Bemint gij mij waarlijk, zoo moet gij ook hem beminnen, en hem schrijven als aan eenen vriend.
Adieu, au plaisir de vous revoir bientôt.

C.C.

(Het vervolg en slot hierna.)



Abd-El-Kader.

Ziehier het beeld, hetwelk Dr. moritz wagner, in zijne Reizen, van dien zoo vermaarden Emir ontwerpt: ‘Abd-el-kader is thans 32 jaren oud. Zijne gestalte is klein en schraal, en heeft iets dierlijks; zijne kleur is zeer blank. Zijne oogen zijn blaauw-grijs en schitteren, vooral wanneer hij met ijver over iets spreekt. Hij draagt baard en knevels, die donkerzwart maar niet zeer digt zijn; in zijnen mond ontbreekt een halve voortand, en ook zijne overige tanden zijn niet zoo fraai als bij de meeste Arabieren. Zijne stem is diep, maar welluidend. Godsdienstdweeperij is de meest heerschende trek van zijn gelaat. Op het voorhoofd, op de regter wang en op de regter hand draagt hij eene kleine tatouering. Zijne kleeding is hoogst eenvoudig, nog meer van pronk ontbloot dan die der meeste Scheiks. Gewoonlijk draagt hij een' witten haikh, en daarover een' bruinen, van kemelshaar geweven bernoes. Uit eenen hoop gemeene Arabieren zou men hem niet onderkennen. Alleen in zijne wapenen en in het zadeltuig van zijn rijpaard toont hij eenige pracht. Even eenvoudig is zijne overige leefwijs. Sedert de Franschen zijn paleis te Maskara vernield hebben, bewoont hij de gewone tent der Arabieren, welke hij zelden, en dan nog voor korten tijd, met zijn te Tekedempt nieuwgebouwd paleis verwisselt. Hij is matig in zijne voeding, schuwt noch honger noch vermoeijenissen, en gaat door voor den besten ruiter in geheel het land. Abd-el-kader's moeder leeft nog; zij heet zora, en staat onder de Arabieren in den reuk van heiligheid. Het is eene reeds bejaarde vrouw van bedaarden en helderen geest, en zij deelt geenszins in den dweependen haat der overige inboorlingen tegen de
Christenen. Terwijl de overige grooten en Marabouts van het land meestal vier vrouwen hebben, heeft abd-el-kader er slechts ééne; deze is schoon en beminnelijk, van een' stil-
{==398==} {>>pagina-aanduiding<<}
len, naar het zwaarmoedige overhellenden aard, en leeft slechts voor hare kinderen. Haar gemaal acht haar, doch toont haar weinig teederheid. Niet zelden duurt het maanden, eer hij haar eens bezoekt; doch, ondanks alle aansporing, heeft hij evenwel nooit kunnen besluiten, meer dan deze ééne vrouw te nemen. Zijne buitengewone kuischheid te midden van een volk, dat zich aan de schandelijkste ontuchtigheden overgeeft, is een der meest in het oog vallende eigenheden van het karakter dezes merkwaardigen mans. Het gezin van den Emir bestaat uit twee dochters, de eene nabij den huwbaren ouderdom, de andere een kind van drie jaren. Zijn eenige zoon is in October 1837, vier jaren oud zijnde, gestorven. Abd-el-kader is zeer vroom en zijn geloof met geestdrift toegedaan. Driemaal daags houdt hij, in het gezigt van zijn leger, voor zijne tent zijn gebed en buigt zijn hoofd in het stof. Somwijlen predikt hij ook, met aanwending van al de pracht zijner beeldrijke Oostersche taal, welker geheim hij in hoogeren graad bezit dan eenig Marabout. Zijne liefelijk klinkende stem komt hem hierbij zeer goed te pas. Desniettemin deelt hij niet in de wilde, terugstootende dweepzucht van den grooten hoop zijner landgenooten. Hij spreekt levendig, maar nooit met heftigheid. Niet zelden is zijn onderhoud schitterend; krachtige woorden en treffende gedachten stroomen hem dan van de tong. Aan eenen afgezant van den Maarschalk clausel, die hem, na het innemen van Tlemsen, eenen dreigenden brief geschreven had, antwoordde hij: “Wanneer gij aan den zeeoever staat en de visschen ziet zwemmen, denkt gij misschien, dat gij slechts de hand
behoeft uit te steken om ze te grijpen; maar zij ontslippen u op het oogenblik, dat gij waant hen gegrepen te hebben. Volg hen, zoo gij durft, in het u vreemde element! Even als de visch heer is van den oceaan, even zoo is de Arabier de gebieder der woestijn.” Over het algemeen regeert arb-el-kader de Arabieren met veel zachtheid, oefent dikwijls grootmoedigheid jegens zijne vijanden, en de doodstraffen zijn in dit land nooit zeldzamer geweest, dan onder zijne heerschappij. Opmerkelijk is het ook, dat er nimmer, zelfs niet in tijden van tegenspoed, toen zijne getrouwste stammen van hem afvielen, pogingen gedaan zijn om hem te vermoorden. Hij woont in eene opene tent, en doorwandelt dikwerf alleen en ongewapend

{==399==} {>>pagina-aanduiding<<}
de docars, (dorpen van tenten) waar hij steeds met liefde en eerbied ontvangen wordt.’


De Fransche pachter en vorst Schwartzenberg.

In den veldtogt van het jaar 1814 werd Petit-Bourg door den Vorst van schwartzenberg, opperbevelhebber van de legers der bondgenooten, bezet. Hij vestigde er zijn hoofdkwartier, en uit deze stelling sloeg hij de troepenbewegingen om Parijs en Fontainebleau gade, waar de groote gebeurtenissen van dat gewigtig tijdsgewricht beslist werden. De voornaamste Oostenrijksche, Pruissische en Beijersche officieren waren op de naburige landgoederen ingekwartierd; de soldaten lagen in de vlekken en dorpen van den omtrek, en wel in zulk eene menigte, dat vele huisgezinnen gedwongen werden, er zelfs tot twintig toe op te nemen; een uiterst drukkende, maar door den oorlog en den toestand der zaken onvermijdelijk geworden last. Hoe streng men zich nu ook beijverde, om krijgstucht onder de troepen der verbondene Mogendheden te handhaven, ging er nogtans zelden een dag, ja een uur voorbij, waarop niet de eene of andere gewelddadigheid geoefend werd. Nu eens was een korenveld platgetrapt, dan weder waren, in het fraaije park van Petit-Bourg, boomen afgezaagd, om brandstof te erlangen tot het toebereiden der ontzettende stukken rundvleesch, en meer dergelijke feiten, welker herinnering zich uit het geheugen, althans van het tegenwoordig geslacht, bezwaarlijk verliezen zal. Hoe veel gestolen mondbehoeften, hoeveel kostbaar, maar half rijp van de boomen gerukt fruit, waarmede de Kozakken zich te goed deden! Hoe veel kleine plunderingen van eijeren, hoenders en duiven, die op de pachthoeven gepleegd werden! Een overwinnaar is de grootste van alle ontvreemders. Doch dan komt ook alles op één uit, of het een veroverd koningrijk is of een geroofde os of hoen: dit zijn zoo goed als kleine koningrijken! Onbeschrijfelijk hebben de landeigenaars in dien tijd moeten lijden. Het eene oogenblik den aanstormenden vijand
ter prooije gelaten, het andere door de Franschen zelven bezet, die of een kortstondig voordeel behaalden of grond slaakten, werd zulk eene hoeve soms twee- of meermalen op éénen dag door vreemden en door weinig minder vijandelijk handelende

{==400==} {>>pagina-aanduiding<<}
vrienden overstroomd. - Desniettemin was er gedurende dezen strijd een tijdvak, waarin men zelfs niet over zich verkrijgen kon, eene klagt bij den bevelhebber in te brengen, zoo streng eene straf was door de legerverordeningen op het geringste vergrijp der soldaten gesteld; ja bij ernstiger misdrijven was de krijgsraad oogenblikkelijk met een doodvonnis bij de hand. Uit menschelijkheid getroostte men zich dus liever het verlies van een schaap of van een pond of wat vruchten, dan den ongelukkigen marodeur aan het strafregt zijner landgenooten over te leveren. Ondertusschen werd toch eenmaal een zoo verregaande diefstal gepleegd, dat de beroofde, een pachter van Choisy-sous-Etioles, welk dorp omstreeks Villeneuve-Saint-Georges gelegen is, daarover in den woedendsten toorn geraakte. Door dringende omstandigheden genoodzaakt, met zijn gezin drie of vier dagen ter laatstgenoemde plaats door te brengen, had de pachter zijne boerderij aan eenige vrouwen moeten toevertrouwen, die tweemaal 's weeks boter en kaas op de naaste markt te verkoopen hadden. De Duitsche soldaten, van des pachters afwezigheid kennis bekomen hebbende, braken 's nachts in zijnen wijnkelder, voerden uit denzelven in den eersten nacht al zijnen afgetapten gewonen wijn mede, en handelden in de beide volgende op dezelfde wijs met vijfhonderd flesschen extra-fijnen wijn, dien hij voor bijzonder plegtige gelegenheden bewaarde. Alles ging, door den duister begunstigd, stil en onbemerkt in zijn werk. Het is niet gebleken, of niet ook het hoenderhok zwaar te lijden gehad had; de hoofdzaak heeft voor nevendingen waarschijnlijk geene oplettendheid gelaten. Toen nu de pachter terugkwam, was zijne gramschap onbegrensd. Als een razende wolf, want woede maakt ons den wilden dieren gelijk, was hij weldra in geweldige sprongen de ruimte doorgerend, die zijne woning van de Seine scheidde, stak de rivier over, en vervoegde zich in het
hoofdkwartier bij den Vorst van schwartzenberg; want hij twijfelde niet, of de dieven behoorden tot de in den omtrek liggende regementen, hetgeen ten overvloede door verlorene knoopen, schoenspijkers, pompons en vele andere blijken bevestigd werd. Een Duitscher toch is veel te onbedacht, om niet zoodanige, tot een regelmatig vonnis vereischte bewijsstukken achter te laten. Met zijne gewone minzaamheid verleende de Vorst den landman gehoor, en, nadat hij de aan-
{==401==} {>>pagina-aanduiding<<}
klagt vernomen had, vroeg hij hem: of hij ook wist, tot welke straf de door hem beschuldigden onmisbaar veroordeeld moesten worden? - ‘Ik weet het,’ hernam de van woede nog ziedende pachter; ‘maar zij hebben het verdiend!’ - ‘Bedenk er u nog eens op,’ sprak de Vorst op nieuw, ‘en kom morgen ochtend weder bij mij. Blijft gij er op staan, zoo wordt krijgsraad gespannen, en dan volgt er, gelijk van zelf spreekt, een doodvonnis.’
Mijn besluit blijft onherroepelijk, dacht de pachter in het naar huis gaan; waarom zou ik die plunderaars nog sparen? En dan, kan ik het helpen, dat hunne eigene wetten hen ter dood veroordeelen? Ik zou met gevangenisstraf tevreden geweest zijn.
Den volgenden dag reikt de Vorst den nog steeds onbuigzamen pachter de hand, en zegt: ‘Welnu, wat hebt gij besloten?’
‘Dat ik er niet van afzie, de dieven voor den krijgsraad te brengen,’ hernam de harde klager.
‘Zijt gij bij geval in uw vroeger leven ook soldaat geweest?’ vroeg de Vorst op nieuw.
‘Op mijnen ouderdom is ieder hier te lande soldaat geweest.’
De Vorst peinsde eene wijl; vervolgens hief hij weder aan: ‘De drie Duitschers zijn mij reeds uitgeleverd geworden; alvorens ik echter morgen den krijgsraad doe bijeenkomen, noodig ik u, om ten 10 ure bij mij op het kasteel te komen.’
De hoevenaar verscheen stipt op het bestemde uur; maar tot nog toe had niets zijnen wraaklust doen wankelen. In zijn oud soldatengemoed vereenigde zich de gramschap van den geplunderden landbouwer met den stillen wrok van den overwonnen krijgsman, en tusschen die beide hartstogten geraakten verstand en medelijden in de klem.
‘Ziedaar de drie soldaten, tegen welke gij als aanklager optreedt; het zijn drie Saksers, en wel broeders!’ zeî de Vorst tot den pachter.
‘Het doet mij leed, dat zij broeders zijn. Het is zeker hard, drie broeders te doen fusilleren; maar het is hunne eigene schuld.’
‘Eer wij hen naar den krijgsraad zenden,’ viel de Vorst hem in de rede, ‘moeten gij en de delinquenten te zamen met mij eten. Wij willen alle vijf eerst ons ontbijt nemen. Komt, gaat zitten!’
Toen deze zonderlinge en in den beginne niet weinig ver-
{==402==} {>>pagina-aanduiding<<}
legene gasten eenige glazen wijn gedronken hadden, en de bedienden steeds vlijtig bleven inschenken, gewenden zij zich allengskens aan hunnen wonderlijken toestand.
‘Waar hebt gij den oorlog helpen voeren?’ vroeg de Vorst den pachter, zonder daarbij eenig oogmerk te verraden.
‘In Italië en ook in Duitschland, uwe Hoogheid!’
De Saksers, die de Fransche taal magtig waren, luisterden met ingespannene oplettendheid naar het op deze wijs begonnen gesprek.
‘Zijt gij ook wel eens bij de inneming van eenige stad tegenwoordig geweest?’
‘Voorzeker!’
‘Ook bij andere aanvallen?’
‘Ja, Prins; het ging er menigmaal heet genoeg toe. Eens vooral joegen wij den vijand van achter eene pachthoeve op, en legden de woning in de asch; al wat er in was, was goede buit.’
‘Op uwe gezondheid!’ zeî de Vorst, en schonk den Franschman eigenhandig zijn glas weder vol. ‘Ga voort met uwe vertelling!’ (De drie soldaten haalden naauwelijks adem.)
‘Ma foi! wij maakten het, zoo als men in een veroverd land gewoon is; wij aten, dronken, en namen kwartier bij de burgers. Ik kwam bij eenen Predikant te wonen, en gedurende de twee maanden, welke ik bij hem doorgebragt heb, kan ik gerust verzekeren, dat het braadspit zelden zonder hoenders geweest is.’
‘Uwe gezondheid, heer pachter!’ Met deze woorden schonk de Vorst hem alweder in.
‘En, waren zijne hoenders vet, zoo was zijn wijn niet minder lekker; ik heb zijne laatste flesch leeggedronken.’
‘Ongetwijfeld werd zij u dan regt vriendschappelijk opgedrongen?’
‘Wel waarom niet? Daar was die oude vrek de regte toe. Maar ik had wel eens willen zien, wie mij belet zou hebben, mijn eigen keldermeester te wezen.’
‘Doch, zoo hij u nu eens den sleutel geweigerd had?’
‘Ik was immers soldaat; wel, dan had ik de deur opengetrapt.’
‘Uwe gezondheid, heer pachter!’ En de Vorst schonk in. ‘Dus zoudt gij de deur opengetrapt hebben? Maar... de krijgsraad....?’

{==403==} {>>pagina-aanduiding<<}

‘Ba! krijgsraad in een veroverd land! Nu ja! Zeker, ik zou veroordeeld geworden zijn, om bij de achterhoede van het regement te blijven.’
‘Pen en papier!’ riep de Vorst eenen bediende toe. Hij schreef, en las vervolgens den pachter de volgende regels voor: ‘Ik, pachter te Choisy-sous-Etioles, een gewezen soldaat, die den oorlog in Italië en in Duitschland heb helpen voeren, en somwijlen, uit eigene aandrift en tegen den wil mijns gastheers, diens wijn gedronken, maar daarvoor nimmer straf geleden heb, bewillig desniettemin, dat de tegenwoordige drie Saksische soldaten, tot straf dat zij mijnen wijnkelder geplunderd hebben, zonder genade ter dood verwezen worden.’ - ‘Onderteeken, heer pachter!’
Doch de pachter nam de hem toegereikte pen niet, maar daarentegen stok en hoed, en poogde, vol schaamte, de deur te bereiken.
‘Neen! zoo komt gij niet weg!’ riep de Vorst hem lagchend achterna. ‘Bereken uw verlies, en wij zullen het zamen vereffenen. Doe alsof ik u den wijn had afgekocht.’
‘Gaat!’ sprak hij vervolgens tot de van vreugd en aandoening verstomde Saksers. ‘Ik veroordeel u onherroepelijk, drie maanden lang water te drinken.’





Kinderarbeid in de Engelsche fabrijken.

De mishandeling der Engelsche fabrijkwerkers, aan welke op vele plaatsen slechts de keus overblijft, om zich met lijf en ziel ter genade der rijke fabrijkanten te stellen, of wel van honger te sterven, is reeds dikwijls het onderwerp van openbare verhandelingen geweest; maar, zoo de praktikale grondregel van hondenwerk met hondenloon, op volwassenen toegepast, reeds onze deernis wekt, zoo rilt elke vezel van het menschelijk gestel van verontwaardiging, wanneer men kinderen van 8 tot 10 jaren onder meer dan menschelijke inspanning bezwijken en daarbij aan gedurige mishandeling blootgesteld ziet. De volgende daadzaken zijn gebleken uit geregtelijke, onder eede afgelegde getuigenissen in een plaats gehad hebbend geding binnen de fabrijkstad Leeds, en hierbij kan men verzekerd zijn, dat, hetgeen in de fabrijk van den bij het proces betrokken eigenaar te Leeds voorviel, in elke vlasspinnerij van Engeland gebruikelijk is. - De vast-
{==404==} {>>pagina-aanduiding<<}
gestelde arbeidsuren voor de, in de vlasspinnerij van den Heer marshall, te Leeds, (een bekend liberaal lid van het Parlement) werkende kinderen, waaronder vele beneden de 9 jaren gevonden worden, zijn van 5 ure 's morgens tot 9 ure 's avonds. Gedurende dit gansche tijdsverloop van zestien uren worden veertig minuten rustens voor het middagmaal en buitendien geene enkele minuut verademing toegestaan. Het werk geschiedt in eenen met longverterend stof vervulden dampkring; het is den kinderen niet geoorloofd te drinken of ook slechts een oogenblik te gaan zitten; het is hun niet geoorloofd een woord te spreken, of in den zomer zich het zweet af te droogen; de geringste overtreding dezer vreeselijke verbodsbepalingen wordt aan de kinderen met onttrekking van de middagrust en van het middageten, als ook met zweepslagen op de bloote schouders gestraft. Zinkt een dier
blanke slavenkinderen, door slaap overweldigd, neder, zoo grijpt de steeds aanwezige fabrijk- of liever slaven-opzigter het aan, en dompelt het tot over het hoofd in eene gereedstaande kuip vol ijskoud water; daarna wordt het kind met zweepslagen weder aan zijn werk gedreven, en de natte kleederen kleven vast aan deszelfs door den ingespannen arbeid zweetende leden! - De ijzingwekkende gevolgen van zulk eene handelwijs op ligchaam en geest van geheele geslachten fabrijkwerkers zijn met geene woorden te schilderen. Doch dit kan bij herhaling verzekerd worden, dat in de bovenstaande schildering geene syllabe vervat is, die niet op onwedersprekelijk bewezene daakzaken berust.


De slag bij Lutzen in 1813.

(Vervolg van bl. 349.)

Maria, de dochter van den Predikant te D., had zoo even het venster van haar slaapkamertje geopend, en met vroom gevoel in den lagchenden lentemorgen naar buiten gezien, toen hare vriendin, amalia van r. op de pastorij kwam, om haar tot eene ochtendwandeling af te halen.
‘O dat is lief van u, amalia!’ riep het meisje; ‘maar dan moet mijn broeder ook mede. Wacht, ik ga op vaders kamer, om hem te roepen!’ Met deze woorden snelde ma-
{==405==} {>>pagina-aanduiding<<}
ria heen, om ferdinand te halen, die ook naauwelijks gehoord had, dat amalia beneden was, of hij maakte zich, zoo snel zijn gekwetste arm het veroorloofde, gereed om uit te gaan, en sprong, nog knoopende aan den band, waarin hij dien droeg, den trap af. De oude Dominé zag met regt innige vreugde door het venster, toen de twee meisjes met ferdinand over het voorplein gingen, en vooral verheugde hij zich over den knappen jongen zelven, die in de zwarte huzaren - uniform regt manhaftig daar henen trad, en den arm zoo trotsch in het windsel droeg, alsof het eene ridderorde ware. De zachte blaauwe oogen en het jeugdig blozende gelaat met de kleine zwarte onderofficiersknevels, staken regt zonderling bij het vreeselijke doodshoofd af, hetwelk van den schako naar beneden grijnsde. De Prediker kon zich niet verzadigen met zijnen ferdinand te zien, en zich naauwelijks verbeelden, dat hij een en dezelfde persoon was met den luchtigen Berlijner student, die vóór zes weken was teruggekeerd; over het algemeen had de knaap een zoo manhaftig voorkomen gekregen, dat de een weinig schuins staande schako slechts met moeite, in den zwarten krijgsman, ook den vrolijken kwant deed herkennen. Op de Universiteit had, wel is waar, ferdinand allerlei kwajongensstreken uitgevoerd, welke zijnen vader niet zelden voor de toekomst bezorgd gemaakt hadden; maar bij dat alles troostte de oude heer zich met de herinring aan zijne eigene akademische loopbaan, en meer nog met de herhaalde verzekeringen van amalia: ‘Ferdinand, vaderlief, begaat zeker nimmer eenige
misdaad, ook niet de geringste; daarvoor sta ik u borg!’
Nu, dacht dan de Predikant, aan eene goede vrouw is geen ding onmogelijk; die kan alles, en dus ook een' man tot orde brengen en er hem in houden; het zal nog wel gaan.
Ferdinand en amalia waren door Mevrouw van r. en door wijlen de pastorin, die boezemvriendinnen geweest waren, reeds van kindsbeen af voor elkander bestemd geworden, gelijk men zulks evenzeer omtrent willem van r. en maria gedaan had. De harten der kinderen stemden volkomen in met de wenschen hunner ouders; ferdinand en amalia hielden hartelijk veel van elkander, en willem en maria beminden zich weêrkeerig boven alle beschrijving. Willem was, overeenkomstig zijne neiging, soldaat gewor-
{==406==} {>>pagina-aanduiding<<}
den, en ferdinand had te Berlijn in de Godgeleerdheid gestudeerd, om eens, wanneer alles naar wensch slaagde, zijnen vader in deszelfs predikambt te kunnen opvolgen, opdat zij allen, wanneer willem te eeniger tijd het goed overnam, ongescheiden zouden kunnen bijeen blijven. Thans echter was ook hij de roepstem van zijnen Koning gevolgd, en had, tot bestrijding van den algemeenen vijand, de wapenen opgevat. Als zwarte huzaar had hij aan het eerste gevecht, dat geleverd werd, deel genomen, en ook terstond reeds het ongeluk gehad, gekwetst te worden.
Het was een wonderschoone morgen; de hemel lachte in zijne vergeet-mij-niet-kleur zacht en minzaam den stervelingen toe, en maria, die een weinig achter de anderen gebleven was, vouwde, vol van een vroom vertrouwen, hare handen, en bad om het behoud van haren geliefde; door dit gebed wilde zij haar heden meer dan immer beklemd hart lucht geven. Zij nam willem's beeldtenis, welke zij aan een vuurkleurig lint steeds op haar hart droeg, en kon zich bij het gezigt daarvan niet langer van schreijen onthouden. Het beeld zag haar zoo liefdevol en vriendelijk, maar daarbij ook tevens zoo weemoedig aan, dat de smart, van haren hartvriend gescheiden te zijn, gedurig onlijdelijker werd, hare tranen verdubbelden, en haar snikken eindelijk ferdinand en amalia uit hunne liefdesmijmeringen wekte.
‘O mijne lieve, lieve maria!’ zeî amalia troostend, ‘schrei toch niet; vertrouw op God; Hij, die den doodelijken slag van ferdinand's hoofd geweerd heeft, zal ook uwen willem beschermen; gij, goed, lief meisje, zult hem voorzeker niet verliezen!’
‘Ach, ik ben heden zoo angstig, ik weet niet waarom; geheel mijn hart is zoo onbeschrijfelijk beklemd! Of willem wel zoo, even als wij, den blaauwen hemel aanschouwt? - O God! wie weet, of ik hem niet reeds verloren heb?’
‘Kom, zusjelief, wees sterk en moedig!’ zeî de huzaar; ‘eerst eergisteren nog hebt gij immers een' brief uit Leipzig ontvangen, die naauwelijks een paar dagen oud was, en in vijf dagen tijds is er zeker niet zoo veel bijzonders voorgevallen. Gaat het er al eens heet toe, zoo denk, alle kogels treffen niet. Mijn arm zal spoedig geheeld zijn, dan ga ook ik weder naar mijn regement; en hoe zal ik dan ferm en welgemoed van u afscheid kunnen nemen, wanneer gij te huis zoo troosteloos achterblijft?’

{==407==} {>>pagina-aanduiding<<}

‘O lieve ferdinand! nog in lang kunt gij niet weg,’ riep nu de verschrikte amalia. ‘Geniet toch in rust de oppassing, welke gij thans kunt hebben. Daar ginds wordt het zeker weder erger met u, wanneer gij de trouwe zorg uwer zuster ontbeert.’
‘Mijne amalia,’ zeî ferdinand, het meisje met den linkerarm aan zijn hart drukkende, ‘gij weet, hoe lief ik u, hoe lief ik mijnen vader en maria heb; doch het zou verraad aan mijnen Koning en aan mijn vaderland zijn, wanneer ik een oogenblik langer bleef, dan mijne wond zulks noodig maakt. Er is thans behoefte aan goede armen, en hoe frisscher en moediger wij ons tot het groote werk begeven, des te spoediger zal het volbragt zijn, en ongestoord blijf ik dan bij u, als een vrij man, in zijne vrije woning, aan de zijde zijner trouwe vrouw zijn leven slijtende.’
‘Wij meisjes hebben zeker ook gevoel, en wel een regt warm gevoel, voor de vrijheid van ons vaderland, en beminnen onzen Koning zoo goed als gij; maar aan het bloedige oorlogswerk kunnen wij zoo koelbloedig niet denken, en willen deze meerderheid aan u, mannen, ook in het geheel niet betwisten; doch geloof vrij, dat het voor ons minnend hart eene regt groote, bittere smart, ja een ware doodsangst is, wanneer wij weten, dat hij, dien wij liefhebben, aan zoo vele gevaren blootgesteld is.’
‘Ach, ja wel!’ zuchtte maria, ‘dag en nacht denken wij aan ulieden, en wagen het niet, ons levendig voor te stellen, hoe gij woedend op leven en dood met de vijanden vecht, zonder de doodsmart uwer arme meisjes te tellen.’
‘Gij doet ons onregt, lieve maria; geloof niet, dat wij, om het welzijn van ons vaderland, het uwe immer vergeten; zie, dat juist maakt mijn vaderland uit, daarom noem ik het met trotschheid mijn lieve Duitsche land, omdat het voor mij een rein hart heeft opgekweekt, dat in trouwe liefde voor mij klopt, en omdat al de lieven, die ik op aarde bezit, er in wonen. Mijn vaderland en mijne liefde voor u, mijne dierbaren, hangt zoo naauw aan elkander, dat ik aan de laatste niet denken kan, zonder tevens voor het andere te ontbranden; en de gedachte, dat een lief en vroom meisjeshart voor ons bidt, verheft en versterkt ons meer dan ons eigen bidden, omdat gijlieden dan toch veel beter bidden kunt dan wij. Ja, dat geloof ik gewis. Zie, even als uw broeder, als mijn vader en ik, u nooit iets hebben kunnen

{==408==} {>>pagina-aanduiding<<}
weigeren, en even als gij het steeds waart, die eigenlijk de heerschappij in huis voerdet, op echte meisjesmanier, met een lief woord en een' vriendelijken blik, even zoo, meen ik, kan de goede God het engelreine meisje, dat Hem bidt, niets weigeren. Denkt ook niet, dat, in het heete gewoel van den strijd, wij, uit dorst naar de overwinning, of zelfs wel uit ijdele eerzucht, niet aan u denken! Toen ik bij Leitzkau tot het flankeren voorreed, dacht ik: “O goede God, sterk en hoed mij!” en terwijl ik dit dacht, stond uw beeld, amalia, zoo nabij en zoo levendig mij voor de ziel, dat ik, onder het bidden, uwer regt innig indachtig was. “Nu dan, voor mijne lieve amalia en voor mijn vaderland!” riep ik mijzelven toe, en galoppeerde nu frischweg op de flankeurlinie in, die zich voor het dorp geformeerd had. De eerste, dien ik ontmoette, was een huzaren-officier, die mij wakker en stout te gemoet draafde; hij wilde, op Fransche manier, regt netjes en sierlijk met mij beginnen te schwadronneren; maar ik gaf hem, in plaats daarvan, zoo snel mogelijk een veeg in de regterhand, dat hij de sabel liet vallen, en snel zijn paard wendde, om achter zijne linie te komen. Den hoogen schimmel, dien hij reed, had ik drommels gaarne gehad; daarom zette ik hem wakker achterna, en zat mijnen man reeds digt op den nek, toen ik den roep achter mij hoorde: “Arrètéz, Prussien!” en eer ik het voorzag had ik den houw in den schouder. Tot geluk kwam onze Luitenant, een hupsche moedige jongen, juist aaugerend, en deelde den huzaar zijn verdiende loon toe; ik reed terug, liet mij verbinden, en was regt blijde, toen uw oom, amalia, mij zeide, dat ik naar huis rijden, u allen zijnenwege groeten moest, maar toch vooral niet langer wegblijven, dan mijne wond het vereischte. Zie, lieve maria, even als ik aan mijne lieve
amalia dacht, zoo denkt onze goede willem ook zeker met de teederste liefde aan u, wanneer hij zijne fuseliers in het vuur leidt.’
‘En evenwel kondt gij, om den schimmel van den Franschman buit te maken, u zoo blindelings in het gevaar wagen? Ferdinand, ferdinand, eer wij weder scheiden, zult gij mij plegtig moeten belooven, om den wille van geen paard ooit weder uw leven op het spel te zetten.’
‘Het was eene soort van dronkenschap, waarin men zichzelven niet regt meester is; heb ik maar eerst dat werk wat meer bij de hand gehad, dan zal ik er wel wat bedaarder

{==409==} {>>pagina-aanduiding<<}
bij worden.’ Door het vertellen van haren broeder was maria merkelijk opgebeurd, en begon reeds weder met amalia te schertsen, en te dreigen, dat ferdinand en willem, voor al den angst, welken zij thans hunne meisjes aandeden, naderhand eens ter deeg getuchtigd zouden worden.
Aldus pratende, waren zij op eene hoogte gekomen, van welke zij verre heen in de landstreek zien konden, aan welker grenzen thans het krijgstooneel genaderd was, en waar maria wist, dat haar willem zich bevond. Er was voor haar iets weemoedig geruststellends in gelegen, dat zij van hier haren blik aan dat gedeelte van den horizon hechten kon, hetwelk haren geliefde verborg, en met tranen van minnend verlangen staarde zij in het vriendelijke blaauw dier hemelstreek. Een tijdlang hadden alle drie hier, in gedachten verzonken, bij elkander gestaan, toen maria, met al de teekenen der hoogste ongerustheid, den peinzend naast zijne amalia staanden ferdinand vroeg: ‘Luister toch eens - wat is dat voor een dof gedreun, dat van daar ginds hier henen klinkt? - Om Gods wil,’ voegde zij, bleek wordende, er bij, ‘het is misschien wel schieten!’
Ferdinand luisterde oplettend, ging met het oor op den grond liggen, en zeî toen: ‘Ja, meisjes, het is kanonvuur en wel een zeer zwaar - niet ver van hier, misschien tien of twaalf mijlen - het moet er heet toegaan.’
‘O Gij goede, goede God!’ zuchtte maria half onmagtig, ‘mijn arme willem!’ en amalia klemde zich angstig aan haren ferdinand, als wilde zij hem beletten daar henen te snellen, waar het doodelijke geschut brullend den heeten dag verkondigde. Ferdinand, welken die bekende roepstem mede onrust bragt, en die haakte het gevaar der wapenbroeders te deelen, om daarna ook deel te hebben aan hunne zegepraal, poogde niettemin de meisjes neder te zetten, en zeide, dat zonder schieten de zaak toch niet afgedaan kon worden, ofschoon het beter ware, met de sabel er op te toffelen, en vol te houden tot dat geen Franschman meer op den Duitschen grond aanwezig was. Vervolgens ried hij, vooral met oogmerk om maria zoo spoedig mogelijk aan haren angst te ontrukken, terstond naar beneden in het dorp te gaan, en zijnen vader, als ook amalia's moeder, kennis van de zaak te geven. Bevend volgde amalia hem; maar maria, die haren geliefde, in dezen heeten slag gekwetst, hulpeloos waande te zien sterven, en in haren

{==410==} {>>pagina-aanduiding<<}
angst zich deze vreeselijke beelden nog vreeselijker afschilderde, moest zich door haren broeder bijna naar huis laten dragen, waar zelfs de hartelijke, liefdevolle vertroostingen van den goeden, ouden vader, die haar vóór alle dingen tot een vast vertrouwen op Gods bescherming en de zegepraal der regtvaardige zaak vermaande, de troostelooze naauwelijks geruststellen konden. Doch ferdinand kon het, ondanks het smeeken van zijnen vader, ondanke de heete tranen van zijne amalia, die snikkend hem aan den hals hing, te huis niet langer uithouden.
‘Neen, vader,’ sprak hij, ‘ik kan, ik mag niet langer toeven; ik voel, dat mijn arm weder zoo ver hersteld is, dat ik de sabel kan voeren, en zoo is het dan mijn heilige pligt, naar het regement terug te keeren en dood en gevaar met mijne wapenbroeders te deelen. Alle, zelfs het minste dralen zou verraad zijn aan Koning en vaderland, misdadig omtrent God, die ons thans zoo heerlijk tegen de verachters van zijn woord bijstaat, die ons op dit oogenblik aanmaant met alle krachten te strijden, en voor wiens roepstem ik het houde, dat ik, juist nu, het gebulder van het geschut heb moeten hooren; derhalve wil ik dan ook nog heden, nog in dit zelfde uur, onder zijne hoede, mij met mijn paard op weg begeven. Wij zijn op dit oogenblik toch reeds treurig gestemd; laat ons maar terstond het bittere van het afscheid er bijvoegen, en op deze wijs den kelk des lijdens, dien wij toch drinken moeten, eer wij tot de vreugde komen, in ééne teug ledigen. Is het niet zoo, vader? Heb ik geen gelijk, mijne waarde amalia?’
Het meisje zonk schreijend aan zijne borst, en waagde niet langer, den wakkeren strijder van het op hem rustende werk des doods terug te houden; evenwel was het haar onmogelijk, regtstreeks in zijn vertrek te bewilligen; maar de oude Predikant, zich vermannende, verblijdde zich over zijnen zoon, lachte goedkeurend door de tranen henen, welke het scheiden van zijnen eenigen hem afperste, en zeide: ‘Rijd met God, mijn lieve, goede ferdinand; strijd, onder zijne bescherming, dapper voor uw vaderland, voor de vrijheid van het Duitsche volk, voor uwen Koning; maar mijn zoon, denk daarbij ook aan uwen ouden vader; denk aan het hart, dat met zoo trouwe liefde aan u hangt! God zal, dit vertrouw ik, alles ten beste keeren; Hij zal met u zijn, gelijk Hij met u allen, gij wakkere strijders, zoo blijkbaar

{==411==} {>>pagina-aanduiding<<}
is, en zal u gezond tot de uwen terugvoeren; of, mag dit niet zijn, heeft Hij u verkoren om als offer voor uw vaderland te vallén, zoo....’ De oude man kon niet verder spreken; zijn snikken smoorde zijne stem; luid weenende stonden de meisjes om hem en om ferdinard, die, zelf innig aangedaan, zijne krachten zamenraapte, ras opsprong en naar buiten snelde, om aanstalten tot zijne reis te maken. Eer een half uur verloopen was, draafde hij op zijn wakker paardje dezelfde hoogte over, waar de roepstem van het geschut hem in de ooren geklonken had; was hij over den heuvel henen, zoo was ook het dorpje uit zijn gezigt verdwenen; hij hield dus zijn paard een oogenblik aan, zond nog den laatsten blik, den laatsten kus naar beneden in het dal, en draafde toen moedig henen naar het oord, van waar nog gedurig zware slagen van het geschut zijn oor troffen. Van het afscheidstooneel geen woord!
De eerste dagen verliepen in sprakelooze smart, en zelfs daarna wilden rust en tevredenheid hare woning niet weder in het midden der verlatenen opslaan. Stil en in zich gekeerd zat de droeve vader in het prieel van zijnen kleinen tuin, en het gezigt der weder verjongde natuur met al hare heerlijkheid, dat anders zijn hart zoo weldadig verkwikte, was niet in staat, den ouden man zijn lijden te doen vergeten; in zijn vriendelijk tuinkamertje, waar hij zich anders door den een' of anderen lievelingsarbeid, of door zijne hem zoo waarde boeken, zoo gaarne boeijen liet, kon hij het nu in 't geheel niet meer uithouden; zijn eenigste troost was nog, met willem's moeder, bij welke hij in dezen tijd bijna geheele dagen doorbragt, van de beide afwezigen te spreken, en op de landkaart elke plaats op te zoeken, waar zij zich waarschijnlijkst bevinden zouden. In zijne jeugd had hij het schoone Saksen nagenoeg geheel doorkruist, en met name kende hij de streek, waar de oorlog thans woedde, zeer naauwkeurig. Zoo kwam dan, bij het lezen der namen van deze of gene plaats, den goeden oude menig vroeger door hem beleefd voorval in de gedachte, welks mededeeling de bedroefde moeder en hemzelven eenigzins afleiding en troost verschafte. De twee meisjes echter vermogten, wegens al te grooten angst en onrust, aan deze gesprekken geen deel te nemen; nu eens wandelden zij treurig in den tuin van het slot, dan weder bestegen zij den heuvel, en zagen naar de onlangs nog zoo onrustige land-
{==412==} {>>pagina-aanduiding<<}
streek henen, die zich thans stil en kalm voor hare blikken uitstrekte, en in die stilte het lot der haar dierbare personen voor haar verborg. Deze verlatenheid was bijzonder voor de arme maria regt benaauwend; een bang voorgevoel zeide haar, dat haar willem in de gevaren van den schrikkelijken dag gedeeld had, en met nog banger voorgevoel hield zij zich verzekerd, dat de gevaren van dien dag niet sparend hem
voorbijgegaan waren. Met ongeduld wenschte zij naar eenig berigt van hetgeen destijds gebeurd was, en evenwel zag zij dat berigt met den hoogsten angst te gemoet. De zoo gevreesde boodschap kwam dan ook, en was voor de geheele familie schrikkelijk, het allerschrikkelijkst voor maria: bij Lutzen was het tot een' moorddadigen slag gekomen, na welken de vijand het veld behouden had; willem's regement had den aanval gedaan, en was in het heetst van het gevecht geweest. Willem zelf - dus luidde de brief van een' zijner regementskameraden aan den Predikant - had met zijne kompagnie de spits der voorhoede uitgemaakt, en was, bij den storm op Groot-Görschen, als echte zoon zijns vaderlands gevallen. Fransche dragönders hadden hem en zijne getrouwen, met welke hij al te vermetel in het dorp gedrongen was, omsingeld, en het wakkere hoopje bijna geheel in de pan gehakt.
Doodsbleek, met een' wanhopigen uitroep van: ‘Nu moge God ons bijstaan!’ legde de oude man den brief uit de hand; de vrouwen traden de kamer binnen, en lazen terstond op zijn aangezigt de vreeselijke tijding, welke de brief gebragt had. Wie zou zich vermeten, den ontzettenden toestand der ongelukkigen te schilderen? Willem's moeder was troosteloos, en de van alle hoop beroofde maria stortte in eene heete zenuwkoorts, uit welke slechts hare jeugd en de sterkte van haar door geene stadsopvoeding verzwakt ligchaam haar, na eenige maanden, vermogten te redden.

(Het vervolg hierna.)





Cuba.


Ongastvrij Cuba! wie u roem, 
Uw weeldrig erf een' lusthof noem', 
En in uw' kreits zijn Eden zoek', 

{==413==} {>>pagina-aanduiding<<}

Uw naam klinkt mij in 't oor als vloek! 
Hoe mild de Schepper u beschonk, 
Ik zie in u een moordspelonk; 
En, vond ik buiten u geen rust, 
Dan welkom Groenlands barre kust! 
Of moest ik immer balling zijn 
In Zara's heete zandwoestijn, 
Ik koos het ijs, of 't schroeijend zand, 
Voor uw ongastvrij, weeldrig strand, 
Waar Godsdiensthaat en dweepzucht woont, 
Waar zelfs geen doode wordt verschoond, 
Waar priesterwoede, uit ketterhaat, 
Zelfs lijken in den kerkban slaat, 
En aan het zielloos overschot, 
God lastrende in den naam van God, 
Een plekje gronds tot rust ontzegt, 
Zoo lang aan 't stof de banvloek hecht; 
Een banvloek door de hel gewrocht, 
En slechts door goud weêr afgekocht. 
Gij, gij, ontmenschte Priesterschaar! 
Gij hebt, met huichlend rouwmisbaar, 
Uw' ketterhaat, die niets verschoont, 
Reeds tweemaal aan mijn' stam betoond, (*) 
De laatste woning 't stof betwist, 
En doode en doodkleed uit de kist 
Gescheurd, gesleurd door stof en slijk; 
Gij zongt den boetpsalm bij het lijk; 
Gij hebt de reeds verstijfde leên 
Ten spot doen strekken van ' t gemeen, 
De ziel in 's Hoogsten naam verdoemd, 

{==414==} {>>pagina-aanduiding<<}

Haar 's Duivels zeekre prooi genoemd, 
En eerst na 't huichlendst kinderspel 
Verklaardet gij haar uit de hel, 
Uit kerkban, en van eeuwge straf 
Verlost, en gaaft gij 't lijk een graf! 
Ach! gave God, verdoolde schaar, 
Die knielt bij 't dweepziek kerkgebaar, 
Dat ras van uw misleid gezigt 
De tastbre blinddoek wierd geligt: 
Dan zoudt gij, om uwe eigen schuld 
Met demoed en berouw vervuld, 
Niet langer, met een trotsch gevoel, 
U zetten op Gods regterstoel, 
Noch dooden weren uit het graf, 
En doemen hen tot eeuwge straf. 
Dan, ziende op 's Hoogsten menschenmin, 
En 't hart vervuld met Christenzin, 
Zoudt gij, waar 't doodkleed werd gespreid, 
De oneindige barmhartigheid 
Geenszins, met strafbren eigenwaan, 
In uw bekrompen banden slaan; 
Maar, in uw eigen oog te kleen 
Als midlaar voor Gods troon te treên, 
Berustende in des Hemels wil, 
Zweegt gij bij 't graf ootmoedig stil. 
Ongastvrij Cuba! wierd dit lot 
Uw volk verleend, door gunst van God, 
Bij 't Eden, dat Zijn hand u schonk, 
Dan noemde ik u geen moordspelonk; 
Dan ware uw naam geen vloek; uw strand 
Wierd dan, voor Zara's schroeijend zand 
Noch Groenlands eeuwenheugend ijs, 
Ontvlugt, maar ware een Paradijs. 




Het quid pro quo.

In een klein stedeken achter Landsberg aan de Warta besloot een schoolmeester, zijnen Koning frederik willem den IV, die er zou doorreizen, plegtstatig aan het hoofd zijner kweekelingen te begroeten. Zijn rok had eene snede, die hem bij zulk eene groote gelegenheid al te ouderwets

{==415==} {>>pagina-aanduiding<<}
voorkwam. Hij liet zich dus in haast een' nieuwen maken, natuurlijk te borg, want, hij was een Duitsch schoolmeester. Dus ligchamelijk uitgedost, rustte hij zich verder intellectueel toe met eene redevoering en een gedicht; de eerste wilde hij voor den Koning opzeggen, het andere hem overhandigen. De gewenschte, vooruit bezongen dag was gekomen, de nieuwe rok ook; de Koning ontbrak nog alleen. Reeds vroeg stond de arme schoolmeester, aan de spits zijner, ditmaal eens regt schoon gewasschen bengels, op den grooten weg; deelde nu en dan, onder de al te dartele schooljeugd, oorvijgen uit, om rust en orde te handhaven, en poogde zichzelven, in de tusschenpoozen van werkeloosheid, naar al de regelen der logica te bewijzen, dat zijn gedurig toenemende honger slechts inbeelding was. De Koning kwam nog altijd niet. Eindelijk moest de dialektiek van den schoolmonarch voor zijnen honger onderdoen. Als een voorzigtig bevelhebber, stelde hij posten uit, die hem 's Vorsten aan-nadering berigten moesten, en ijlde toen in zijne woning. Nog naauwelijks had hij hier, om hem niet te bemorsen, zijnen nieuwen rok uitgetrokken, nog naauwelijks een paar beten roggebrood met spek doorgezwolgen, of een zijner schildwachten. Frits de primus, vliegt de deur in, met den roep: ‘Schielijk, schielijk, meester, de Koning komt!’ IJlings werpt de man zich het kleed aan het lijf, rent voort, en komt nog even bij tijds, om zijne onderdanige rede aan den vriendelijken Vorst te houden. Toen zij ten einde is, tast hij in den zak, om zijn gedicht te overhandigen, en reikt den Koning het papier, dat hij er uithaalt, toe. De Koning ziet het in, fronst de wenkbraauwen, doch glimlacht weldra minzaam, en geeft het zijnen adjudant over, met de woorden: ‘Zorg voor de betaling!’ In de haast had namelijk de schoolmeester in den verkeerden zak getast, en, in stede van het gedicht, de onbetaalde kleedermakers-rekening den Vorst overhandigd.


Hendrik de IV op reis.

Hendrik de IV van Frankrijk kwam op zekeren dag, na eene vermoeijende reis, te Amiens aan. Een redenaar der plaats, gezonden om hem te begroeten, begon zijne aan-
{==416==} {>>pagina-aanduiding<<}
spraak met eene lange reeks van hoogdravende eerbenamingen, zoo als: ‘Verheven Souverein! Goede! Genadige! Grootmoedige! - ‘En dood-moede,’ viel de Koning hem in de rede.
Dezelfde Vorst werd eens, in een landstadje, door den hoofdredenaar der plaats met eene aanspraak verwelkomd. Terwijl de man harangeerde, begon, op geringen afstand, een ezel uit al zijne magt te balken. ‘Één voor één, als het u belieft, Heeren!’ zeî de Koning.


Regtmatige rangörde.

Een voerman haalde eenen anderen voerman op den grooten weg in. ‘Wat hebt gij op uwen wagen geladen?’ vroeg de achterste den voorsten. ‘Rum en brandewijn,’ was het antwoord. - ‘Nu, blijf mij dan maar vooruit; dat is in den regel: ik breng grafzerken.’


Ongelukkige misvatting.

Op een bal danste eene jonge juffer van ongeveer achtenveertig jaren met een jong officier. Zij gleed uit, en zou gevallen zijn, had haar danser haar niet nog juist van pas opgevangen en opgehouden, waarbij hij toevallig haar de hand drukte. Met aanminnige beschaamdheid fluisterde hem de schoone toe: ‘Spreek met mijne moeder!’


Wien past de schoen?

Te *** maakte een handelaar bekend, dat hij zijne katoenen, ter opruiming, beneden den prijs, dien zij hemzelven kostten, wilde uitverkoopen. Iemand, die den man kende, zeide: ‘Dat kan hij niet; want hij heeft er geen halven cent voor betaald!’



{==417==} {>>pagina-aanduiding<<}

Mengelwerk.




De heerschappij van het eigenbelang over 's menschen verstand. (*)


Door S.K. de Waard, Leeraar der Doopsgezinden te Haarlem.

Ik heb ergens gelezen, dat de St. Simonisten hunne leer, die zoo wat naar een stelsel van gemeenschap van goederen trekt, onder anderen ook aan een' van de Heeren rothschild gepredikt hebben, maar zonder gewenschten uitslag. Men kon den man hare nuttigheid en noodzakelijkheid voor het algemeene welzijn van ons geslacht maar niet beduiden. Veel beter ging dit steeds bij lieden, schraal van beurs, maar rijk in hervormingstheoriën, en ingenomen met het denkbeeld, om eene nieuwe wereld van welvaart en geluk te scheppen, van welker niet-bestaan zij proefondervindelijk overtuigd zijn. - Ik denk niet, dat mijne Hoorders juist zoo hoog met de leer van st. simon loopen, om zich te verwonderen, dat een Croesus daar nog al wat tegen heeft. Maar waarom schudt deze het allermeest daarover zijn hoofd? Hebben zijne millioenen waarlijk het vermogen, om zijne oogen voor de gebreken van het bedoelde stelsel te openen, en het goede, zoo er dat in gevonden mogt worden, voor hem te bedekken; of ontveinst de man zijne overtuiging, opdat hij niet door dezelve gedrongen worde tot eene dadelijke scheiding van persoon en goederen? Is het op zijn verstand of op zijnen wil, dat zijne schatten hunnen invloed oefenen? Ik houd mij verzekerd, dat, als wij de zaak in

{==418==} {>>pagina-aanduiding<<}
't afgetrokkene of met opzigt tot de menschen in 't algemeen beschouwen, ook het eerste geenszins mag uitgesloten worden, en acht het er verre af, dat het verstand des menschen van zijn belang onafhankelijk zoude zijn.
Geen nadenkende zal hierin ligt van mij verschillen; maar velen schijnen er toch niet zoo van doordrongen te wezen, als dit, om het belang der zaak, wenschelijk geacht mag worden. Gij kunt dit dikwijls opmerken in het harde oordeel, dat men velt over de genen, die in spreken en handelen zich door hun belang laten besturen. Als zij van regt en waarheid afwijken, of ook maar schijnen dit te doen, dan neemt men bijna altijd als ontwijfelbaar zeker aan, dat dit met bewustheid en opzettelijk ter kwader trouw en tegen beter weten aan geschiedt. En de leerboeken, die ons de regelen aanwijzen, om de waarheid te vinden en de dwaling te vermijden, zeggen ons wel met groote naauwkeurigheid, hoe wij, bij het waarnemen van de dingen buiten ons, onze zintuigen moeten gebruiken, hoe wij begrippen moeten vormen, hoe die scheiden en verbinden, hoe sluitredenen maken, en bij wettige gevolgtrekking van de eene waarheid tot de andere komen, om voor alle gevaar van dwalen ons te hoeden; maar wat den mensch het allermeest tot dwaling leidt, en hem van de waarheid verwijdert, dat roeren de meesten ter naauwernood aan.
Ik heb voorgenomen, G.H., thans uwe aandacht daarbij te bepalen, en tot onderwerp mijner voorlezing gekozen: de heerschappij van het eigenbelang over 's menschen verstand. Gij zult, hoop ik, dit onderwerp uwer aandacht niet geheel onwaardig achten. Het ligt op een gebied der menschelijke kennis, waarop de onderzoeker doorgaans zijne moeite ruim vindt beloond, op dat der kennis van den mensch zelven. Het is niet alleen in theorie, maar ook voor de praktijk belangrijk. Daarenboven, gedachtig aan de plaats, waar ik de eer heb te spreken, hoop ik dit, in den volsten zin, tot nut van 't algemeen te doen, en eene dienst aan mijn geheele geslacht te bewijzen, door een goed deel van deszelfs gebreken van de

{==419==} {>>pagina-aanduiding<<}
lijst der verkeerdheden des harten op die der dwalingen des verstands over te schrijven. Op uwe belangstelling vertrouwende, verzoek ik uwe toegevendheid en verschooning voor het gebrekkige van mijne voordragt.

Het begrip van mijn onderwerp is eenvoudig en duidelijk. Al wat ons verhindert, om van eenige zaak, die anders binnen het bereik onzer kennis en bevatting ligt, een juist denkbeeld te krijgen en daarover naar waarheid te oordeelen, dat belemmert de vrije werking des verstands, dat voert daarover meer of minder heerschappij. Terwijl ik dit aan het eigenbelang, dit woord in ruimen zin genomen, toeken, is dat wel daarvan te onderscheiden, dat de mensch spreekt, zoo als zijn belang dat medebrengt, en een ding wit of zwart noemt, wanneer en omdat hij wenscht, dat dit zoo door anderen beschouwd worde; iets, dat zeker nog al zoo eens gebeurt in de wereld. Ik handel thans niet over spreken, maar over denken; niet over hetgeen men aan anderen wil doen gelooven, maar over eigene beschouwing en overtuiging, en beweer, dat die beschouwing en overtuiging veelal door het belang worden gewijzigd en bepaald.
Ik zal die heerschappij des belangs eerst uit de ondervinding, als een gewoon verschijnsel bij de menschen, U aanwijzen; ten andere, haar uit hare oorzaken nader verklaren; om daarna U nog met een woord te doen opmerken, van hoeveel belang het zij, haren vermogenden invloed wel in gedachte te houden.

I. Het kan oppervlakkig schijnen, alsof belang en verstand niets met elkander gemeen hadden. De vragen: wat ziet gij met het oog des ligchaams of der ziel, en wat verlangt gij te zien? betreffen toch geheel onderscheidene dingen. Men moet zien, wat er is, en zoo als het is, en men kan er dat maar niet plaatsen, noch het naar willekeur veranderen. Hoe gaarne ieder zijn' uil voor een' valk houde, er wordt daarmede geen enkele veêr in den vogel

{==420==} {>>pagina-aanduiding<<}
veranderd; hij behoudt zijn uilengezigt: wat toovert dan de valkengedaante voor het oog des aanschouwers? Of ik al den paal, die de grens van mijn regt aanwijst, gaarne verder vooruit zag geplaatst, hij wijkt daarom geen duimbreed uit zijne steê: waar is dan de wonderkracht, die hem voor mij verzet? - Het vreemde dezer zaak verdwijnt, als wij behoorlijk onderscheiden tusschen het eigenlijke wezen der voorwerpen buiten ons en de gedaante, waarin wij ze waarnemen. Dat dit een en ander dikwijls verschilt, weet ieder: wij kunnen immers op velerlei wijze miszien. Dit laatste nu, de gedaante, waarin wij de dingen zien, staat met den wil des beschouwers wel degelijk en in allernaauwst verband. Ja, die uil blijft een uil op zichzelven en voor ieder' anderen; maar voor dien, die hem als een valk wil zien, heeft de gedaanteverwisseling plaats, en gaat zonder tooverij, ja zeer natuurlijk toe. Die grenspaal van mijn regt blijft wel onbewegelijk staan, en ieder ander, met uitzondering mogelijk van mijn' buurman, ziet hem ook op dezelfde plaats; maar voor mijn oog wordt hij verplaatst, gelijk de voorwerpen, als zij door eene middelstof gezien worden, die de lichtstralen breekt. Doch dat de ondervinding spreke!
In geene zaak roep ik met meer vertrouwen het getuigenis der ondervinding in, dan ter staving van de waarheid, dat de mensch in zijne beschouwing en beoordeeling van allerlei zaken door het belang wordt bestuurd. Ik behoef naar geene bewijzen te zoeken; zij liggen voor de hand en bieden zich als van zelve in overvloedige menigte aan. Nemen wij ten voorbeelde slechts eene en andere van de meest bekende zaken. Daar moet eene ledige staatskas aangevuld, een deficit gedekt worden. Er zijn vele lieden, die daarvoor raad geven; onder anderen deze tweederlei soort. Sommigen zeggen: men moest de couponknippers eens ter deeg nazitten: het is schreeuwend; daar zijn tonnen en millioenen schats, waarvan geen cent wordt betaald! Anderen meenen, die belasting ware onbillijk en onuitvoerbaar; maar de grondbezittingen, daar moet men het van hebben, en daar kan men het van krijgen.

{==421==} {>>pagina-aanduiding<<}
Gij kent die menschen niet; maar behoef ik u te zeggen, dat die eersten geen groot deel van die tonnen en millioenen bezitten, en dat onder de laatsten geene lieden zijn, die akkers aan akkers hebben getrokken? - Er is sprake geweest over het verplaatsen van den zetel des bestuurs dezer Provincie van hier naar de Hoofdstad des Rijks. Wij hebben gehoord, wat wederzijds daarvan werd gezegd. Hier was het: welk eene ongehoorde hardheid en onbillijkheid, eene stad, na langgevestigd bezit, van een voorregt te berooven, welks verlies haar ondergang zou zijn, en dat ten behoeve van het magtige Amsterdam, voor hetwelk de aanwinst geheel onbeduidend zoude wezen! Daar voerde men de magt, d.i. de volkrijkheid van Amsterdam juist tot een' grond voor het tegendeel aan, en leî ons de kaart van Noordholland voor oogen, en wees op onze ligging, zoo nabij de grenzen, en vroeg, of het dan niet de ongerijmdheid en de onbillijkheid zelve ware, daar den zetel des bestuurs te willen hebben. - Toen de koren-wet bij ons behandeld werd, heb ik landbouwers gehoord, die het graan verkoopen, en stedelingen, die het koopen en betalen moeten. Luide riepen gene: zou men dan, terwijl men ons met drukkende lasten heeft bezwaard, nog het land voor den vreemdeling openlaten, dat die onze korenmarkten overlade, en wij te gronde gaan? En deze: moeten wij dan, moeten onze arme daglooners het brood duurder eten, opdat er de boeren wèl bij varen, of opdat eenige rijke grondeigenaars hunne schatten vermeerderen? - Hoort Gij sommigen zeggen: die ellendige stoomfabrieken; bronnen zijn het van armoede en zedeloosheid! terwijl anderen er dat onheil niet in vinden; let maar eens op, het zijn geene menschen, die in dezelfde betrekking tot die inrigtingen staan. Wilt Gij meer, vraagt den regter naar de uitkomst, als hij de getuigenissen van partij en tegenpartij heeft gehoord; den geschiedschrijver, hoe er de berigten uitzien, van
deze en gene zijde ingewonnen. Leest de dagbladen van verschillende kleur. Hoort de stemmen van de linker en regter zijde, in de vergaderingen, waar de volken vertegenwoordigd worden. Kortom, gaat alle

{==422==} {>>pagina-aanduiding<<}
standen der maatschappij door; daalt tot de laagste af, klimt tot de hoogste op; vestigt uwe opmerkzaamheid op beschaafde en onbeschaafde volken; overal en altijd vindt Gij hetzelfde verschijnsel weder. Men behoeft, waar eenig belang in het spel komt, maar weinige woorden van de menschen te hooren, en men weet, aan welke zijde het hunne gelegen is.
En zoo is het ook met een' en denzelfden mensch; zijne beschouwing der dingen blijft doorgaans niet gelijk, als zijn belang omtrent dezelve gewisseld is. Ik spreek niet van hen, die als de weerhaan draaijen met elken wind, en even gemakkelijk van partij als van rok verwisselen. Het dagboek uwer ervaring moet gansch niet naauwkeurig zijn bijgehouden, als Gij daarin niet leest van menschen, zelfs die op vastheid van beginselen roemen, en die toch vroeger en later andere namen gaven aan dezelfde zaak, omdat zij later wenschten, wat zij vroeger vreesden. O! stond het voor menigeen geschreven: zoo hebt gij toen over die zaak, over dien mensch gesproken, hij zou nog meer reden hebben om zich over zichzelven te verwonderen, dan nu over de verandering der dingen, die er rondom hem is voorgevallen.
Het is mogelijk, dat er onder U zijn, die het bijgebragte getuigenis der ondervinding niet laten gelden voor hetgeen ik daarmede bewijzen wil. Zij zullen dan tegen mij aanvoeren: gij hebt verklaard, te willen handelen, niet over hetgeen de menschen zeggen, maar over hetgeen zij denken, over hunne wezenlijke beschouwing en overtuiging; en de ondervinding leert ons alleen, wat zij zeggen: hoe dikwijls blijft hunne wezenlijke meening daarbij voor ons verborgen! - Maar neen, ik verwacht die tegenwerping niet. Ook ik ken de onzekerheid der gevolgtrekking: zoo wordt er gesproken, dus ook zoo gedacht. Doch denkt aan het volstrekt algemeene des aangeduiden verschijnsels, en zegt, of een Timon zelfs bij allen, die dan hunne overtuiging opzettelijk moesten ontveinzen en de waarheid geweld aandoen, dit vooronderstellen kan. Neen, hier

{==423==} {>>pagina-aanduiding<<}
moet verstandsdwaling, door het belang te weeg gebragt, worden erkend.
Doch ik behoef mij ook niet eens alleen op de algemeenheid van dat spreken naar den eisch van het belang te beroepen. Ik schroom niet toe te staan, dat men lette zoo wel op de hoedanigheid als op de hoeveelheid der personen, die aan de eene en andere zijde zich laten hooren. Er zijn, aan weêrskanten, lieden, wier braafheid en goede trouw boven alle verdenking verheven zijn. Vindt Gij in 't geheel in uwen kring den man niet, van wien Gij zegt: rond en eerlijk is hij, en zuiver als goud in zijne beginselen; maar zijne vooringenomenheden, die moet men hem ten goede houden? Kent Gij er niet, wie het gansch niet schemert, en aan wier opregtheid te twijfelen Gij met reden voor eene beleediging zoudt houden, en die toch, als het hunne zaken, hunne liefhebberijen, hunne vrienden, hunne kinderen, het lieve vaderland, of wat hun al lief en dierbaar is, aangaat, tot de wonderlijkste beschouwingen en scheefste redeneringen zich laten vervoeren? Weinig moet hij wel op de menschen acht geven, die dit niet dagelijks opmerkt; of liever, het is zoo algemeen, dat het uit gewoonte niet meer opgemerkt wordt. En wat in de gewone gesprekken zich openbaart, datzelfde treffen wij ook in de verhandelingen der geleerden aan. Eene meening behoeft maar met zeker aangenomen of verworpen stelsel in verband te staan, en straks ziet men de partijen tot verdediging en aanval gereed, en de schranderste en geleerdste mannen kunnen dikwijls de waarheid niet zien, dewijl dat stelsel hun in het licht staat. Somwijlen belijden zij dit zelven, als zij, eindelijk die vooringenomenheid overwonnen hebbende, tot andere overtuiging zijn gekomen. - Neen, Toch.! tegen dat getuigenis der ondervinding valt niets in te brengen. Wij moeten het als een gewoon verschijnsel aannemen, dat wij menschen, bij de beschouwing en beoordeeling der dingen, door het belang worden beheerscht. Verschillend is buiten twijfel die heerschappij des belangs bij
verschillende menschen, naar mate der helderheid van hun

{==424==} {>>pagina-aanduiding<<}
doorzigt, der schranderheid van hun verstand, en naarmate zij meer of min in eigenlijken zin egoïst zijn. Maar geheel van haren invloed bevrijd, ik geloof niet, Toeh., dat Gij zulk een' mensch op de aarde zult vinden, al reist Gij haar ook in alle rigtingen rond, al bezoekt Gij ook iedere plek tusschen hare aspunten, waar ons geslacht zijnen zetel gevestigd heeft.

II. Ik heb omtrent de verklaring van het aangewezen verschijnsel reeds een' enkelen wenk gegeven. In het tweede gedeelte mijner rede moet ik hetgeen tot die verklaring dient nader ontwikkelen, door de oorzaken van de heerschappij des belangs over ons verstand voor U in het licht te stellen.
Die oorzaken, Toeh., liggen in de natuur van den mensch, en daarin juist niet diep verborgen. Er is een wijsgeerig stelsel - jammer, dat het al weer ten achtere is, omdat men maar altijd voortphilosopheert (*) - er is een wijsgeerig stelsel, dat de geheele massa der bestaande dingen eenvoudig verdeelt in twee deelen, in ik en niet-ik. Wat men ook in theorie van die leer moge zeggen, de teekenen der tijden duiden nog niet aan, dat het haar aan praktische aanhangers spoedig zal ontbreken. Zegt niet: welk eene ongelijkmatige verdeeling, dat kleine ik en dat onmetelijke niet-ik! Niet zelden schijnt de mensch die verdeeling zelfs in omgekeerde rede nog voor ongelijkmatig te houden, dat kleine niet-ik en dat groote ik, gelijk dan ook bij de philosophen het eerste in het laatste zich verloor, of, gelijk men spreekt, daarin opging. - Of wij het bekennen willen of niet, inderdaad verdeelen wij allen zoo. (†) Wij kunnen bij de beschou-
{==425==} {>>pagina-aanduiding<<}
wing van eene zaak veel vergeten; maar of het tot ons ik al of niet behoort, of het daarmede meer of minder in betrekking staat, dat vergeet niemand, dat is reeds in aanmerking
genomen, vóór dat wij er zelven aan denken. En hiermede is in het algemeen de reden gegeven, waarom het belang op al onze beschouwingen, op al ons denken en redeneren van grooten invloed wezen moet.
Wij moeten echter, tot meerdere opheldering van de zaak, in bijzonderheden treden, en de wijze nagaan, waarop ons verstand werkzaam is. Ik zou, met de Logica in de hand, U van regel tot regel, van formule tot formule kunnen aantoonen, hoe het, bij het gebruik en de toepassing van die alle, grootelijks aankomt op de persoonlijke gesteldheid desgenen, die ze gebruiken en toepassen moet. Maar ik zou vreezen, zoodoende, twee fouten te begaan, die men beide aan een openbaar Spreker niet gemakkelijk vergeeft: mijne rede zou te lang worden en te droog. Bepalen wij ons daarom liever bij de twee voorname werkzaamheden, die het verstand te verrigten heeft, om tot de waarheid te komen: juist waarnemen en juist oordeelen; en Gij zult zien, dat het noch in het eene, noch in het andere van het eigenbelang onafhankelijk is.
Juist waarnemen. Kan de mensch dat? Ik ben geen Pyrrhonist, M.H., noch ook de leer toegedaan van die nieuwe twijfelaars, die het gebouw der menschelijke kennis met hunne verwoestende wapenen derwijze hebben aangevallen, dat zij zelven achten geen steen op den anderen gelaten te hebben; die stoutweg beweren, dat de mensch niet alleen niet kan weten, hoe de dingen buiten hem zijn, maar ook niet, of ze zijn; maar die toch, als zij het hoofd hard tegen een' balk stooten, niet dan met een pijnlijk gezigt over de mogelijkheid van het niet be-
{==426==} {>>pagina-aanduiding<<}
staan van dien balk redeneren. Doch men behoeft geen verklaard Scepticus te zijn, om te erkennen, dat onze kennis van de meeste, ja van alle zaken, in onzen tegenwoordigen staat, gebrekkig is, en dat de voorstelling, die wij daarvan verkrijgen, grootelijks van deze drie omstandigheden afhangt: vooreerst, de zijde, waarvan, en het standpunt, waaruit wij die beschouwen; ten andere, de bijzondere aandacht, die wij op bepaalde deelen en eigenschappen van dezelve vestigen; eindelijk, de verwachting, die wij vooraf daarvan hebben opgevat, of de voorstelling, die wij er in onze verbeelding van hebben gevormd. En in dit alles heeft het eigenbelang de hand.
Wat is er, gelijk in de Natuur, zoo ook in elken stand en in iedere betrekking van het leven, dat niet van gedaante verandert, naar gelange men het van deze of gene zijde, van verre of van nabij beschouwt? Hetzelfde landschap biedt de schoonste verscheidenheid en afwisseling van gezigten aan, of is eentoonig en vervelend; dezelfde toren staat scheef of regt, naar dat de beschouwer zich aan deze of gene zijde bevindt. Zoo schijnt ook dikwijls, naar het bepaalde gezigtspunt, eene inrigting tot heil of ten verderve voor den lande, eene daad loffelijk of berispelijk. En hoe veel, dat, in de verte gezien, nog al wat vertooning maakt, wordt onbeduidend, mogelijk afzigtelijk, als het van nabij wordt beschouwd! Nu moet wel een wijs waarnemer onpartijdig zijn, en de zaken van alle zijden en uit de meest verschillende oogpunten beschouwen. Maar hier zit juist de knoop. Het is het eigenbelang, dat ons van die wijsheid en onpartijdigheid voor een goed deel berooft. Het plaatst ons onwillekeurig op dat standpunt, van waar wij de zaken zoo gaarne zien. Wij mogen, onszelven overwinnende, het al eens verlaten; dikwijls zonder dat wij het merken, zijn wij er naar teruggekeerd, en zien weer hetzelfde als te voren. De staatsdienaar aan de zijde van zijnen Koning, en de volksvertegenwoordiger op de bank der oppositie; zij zien het punt van overweging elk van zijne zijde en met een verschillend oog. Als de tijd het rad der gebeurtenissen heeft omgedraaid, en daarmede

{==427==} {>>pagina-aanduiding<<}
deze mannen van plaats en belangen doen verwisselen, dan zien zij beide het ding weer anders. Maar dan zijn ze ongelukkig meestal ook vergeten, wat ze te voren gezien hebben; want ook op het geheugen heeft het belang eenen veelvermogenden invloed.
Naauw verwant met dit verschil van gezigtspunt is het verschil van opmerkzaamheid op deze of gene deelen of eigenschappen van eenig voorwerp. Dat overzien en in ons begrip bevatten van de dingen in hun geheel, dat is zoo onze zaak niet. Wij vestigen den blik altijd het meest, dikwijls uitsluitend, op bijzondere gedeelten; en de indrukken, welke deze op onze ziel maken, bepalen het denkbeeld, dat wij ons van de zaak vormen. Hoe kan het anders, of dit denkbeeld moet verschillende zijn, naar gelange de aandacht onderscheiden wordt gerigt? Laat een natuurkundige, een oudheidkenner, een landbouwer, een handelaar, een krijgsman, of wien gij hier ook wilt bijvoegen, ieder afzonderlijk dezelfde reis doen, en hoort hun verslag van dezelfde landen; hoe hebben zij ze niet met verschillende oogen gezien! Op plaatsen, voor den een' zoo aantrekkelijk, dat hij er naauwelijks van scheiden kon, daar heeft de andere zich verveeld. Inrigtingen, welker nuttigheid de een niet hoog genoeg weet te verheffen, die heeft de andere niet eens opgemerkt, of hij komt terug, om ze te bedillen. Menschen, met wier eenvoudigheid en rondheid de een is ingenomen, die noemt de andere onbeschaafd en lomp. Ziet, zoo gaat het ons, reizigers door de wereld! Al betreden wij ook denzelfden weg; al staan wij ook op dezelfde plek in het veld des maatschappelijken levens, onder dezelfde personen, voor hetzelfde gebouw van wetenschap, kunst en smaak, of voor het groote staatsgebouw: wij zien niet hetzelfde, omdat de aandacht des eenen hierop, die des anderen daarop gevestigd is. In het gedrag van dezen mensch is, gelijk het gewoonlijk gaat, wijsheid en dwaasheid, goed en kwaad. Sommigen zien op dat eerste, en spreken van hem, als van een' Engel; anderen merken het laatste op, en hij is hun een Duivel. Dit boek heeft schoone en min-
{==428==} {>>pagina-aanduiding<<}
der schoone bladzijden; de eerste hebben de aandacht van deze, de laatste die van andere lezers tot zich getrokken, en zoo is het eene kostelijke aanwinst voor onze
litteratuur, of - naar de prullenkast verwezen. Maar wat is het, dat onze aandacht bestuurt, en op dit of dat punt bijzonder rigt, daarbij boven andere doet verwijlen? Behoef ik hier het veel gebezigde woord wel voor iemand uwer te noemen? Hoe weinig ontglipt onzer opmerking, wat maar van verre met ons belang in verband staat; hoeveel zien wij voorbij, omdat het ons niet betreft! - Scherpziende oogen hebben wij voor het kwade in personen of zaken, die ons in den weg staan; maar die integendeel ons dienstig zijn, daarvan staan voor ons de deugden in het licht, de gebreken in de schaduw. Vanhier gebeurt het niet alleen, dat de een iets hoogst voortreffelijks ziet in hetgeen, wat de ander als verwerpelijk beschouwt; maar ook, dat veranderde omstandigheden en betrekkingen, vooral waar behoefte aan dienstbetoon uit ontstaat, soms op eens iemand de oogen openen voor goede hoedanigheden in personen, welke hij te voren in hen niet had gezien; terwijl integendeel, als men iemand niet meer noodig heeft, ook hetgeen anders in hem geprezen werd weldra uit oog en geheugen verdwijnt. De attentie is anders gewijzigd; daarom worden de dingen ook anders waargenomen.
Er is nog iets, waardoor het eigenbelang op de juistheid onzer waarnemingen eenen verstorenden invloed heeft. Het doet ons, namelijk, zoo ligt een denkbeeld opvatten van eene zaak, nog vóór dat wij die hebben beschouwd; en wel een denkbeeld, waarin wij behagen scheppen, dat onze geheele ziel inneemt. Het zijn die kinderen onzer verbeelding, die kleur en gedaante geven aan de voorwerpen, welke deze geenszins hebben, ja ons als voor de oogen tooveren, wat in het geheel niet bestaat. Ik behoef mij geenszins te beroepen op het domste bijgeloof, dat al de hersenschimmen, die men het eenmaal in het hoofd heeft gepraat, buiten zich kan zien, noch op dweepers, die enkel in eene wereld leven van gevoel en verbeelding, zoo hoog en fijn van lucht, dat het gezond verstand er niet

{==429==} {>>pagina-aanduiding<<}
in kan ademen. Ik zou op geleerden kunnen wijzen, om hunne uitgebreide kennis, heldere inzigten en diep nadenken beroemd. Geschiedkundigen van grooten naam hebben eerst den loop der gebeurtenissen naar hunne denkbeelden ontworpen, geconstrueerd noemt men het; daarna onderzoekende, vonden zij inderdaad ook alles juist zoodanig geschied, als het door hen was gedacht. Niet anders is het vele en groote stelselmakers in allerlei wetenschappen gegaan, en beroemde oordeelkundigen en uitleggers van gewijde en ongewijde schriften. Dat, meenen zij, terwijl zij het boek openen, dat moet er staan, en dat moet het beteekenen. En zij zien toe; en het staat er voor hen ook zoo te lezen, en het heeft ook dien zin. Zoo hebben wij, gewone menschen in het gewone leven, ook onze te voren opgevatte gedachten over gebeurtenissen, gevoelens, woorden, hoe die gesproken zullen zijn en wat er mede is gemeend; en zoo wordt het dan ook bevonden te zijn. Wij zijn hierin niet geheel ongelijk aan den man, die meende een voorwerp voor zijnen kijker te hebben, en tegen iets aan zag, dat in den kijker zat.
Als eene tweede werkzaamheid van het verstand, waarop wij hebben te letten, noemde ik juist oordeelen. Ook hierin wordt het door het eigenbelang ligtelijk belemmerd. Ik behoef dit, na al het gesprokene, niet in het breede meer te betoogen. Waarnemen en oordeelen zijn werkzaamheden van den geest, zoo naauw met elkander verbonden, dat hetgene van het eerste, met opzigt tot ons onderwerp, bewezen is, ook noodzakelijk van het laatste geldt. Immers, is die waarneming niet naauwkeurig, en heb ik geene juiste kennis verkregen van de zaken, waarover ik oordeelen zal, hoe kan dan mijn oordeel gegrond wezen? Met onwaarheid beginnende, zal ik toch wel tot geene ware gevolgtrekking komen. Als a gelijk is aan b, en b gelijk aan c, dan is a ook gelijk aan c. Ja, dit gaat voortreffelijk met mathematische lijnen; maar als nu a, b en c niet zulke lijnen, maar zaken vertegenwoordigen, welke voor ons eene sterke aantrekkende of afstoo-
{==430==} {>>pagina-aanduiding<<}
tende kracht hebben, dan zijn al die oorzaken, die wij omtrent het waarnemen opmerkten, ook hier aanwezig, om ons in die vergelijking te doen miszien en alzoo verkeerd oordeelen.
Doch het oordeel is meestal niet met eene enkele daad van vergelijking en gevolgtrekking verrigt. Eene geheele reeks van grootheden staat tegen eene andere ter vergelijking over, en eene zeer uitvoerige bewerking toont eerst duidelijk de regte slotsom aan. De uiterste naauwlettendheid wordt daarbij vereischt op het gewigt van ieder bewijs, de wettigheid van elke gevolgtrekking, en wel dezelfde naauwlettendheid omtrent de gronden voor en tegen. Maar Gij herinnert U, wat ik van het eigenbelang en deszelfs invloed ter besturing en bepaling van de opmerkzaamheid heb gezegd; en Gij zult gevoelen, dat er juist daardoor fout op fout in de redenering moet gemaakt worden, als er een maar eenigzins ingewikkeld vraagstuk, met dat belang in verband staande, op te lossen is. Men ziet alle bewijzen, die voor een gewenscht besluit pleiten, en deze in hunne volle kracht; maar de andere, hoe vele worden er van voorbijgezien, en die er nog overblijven, hoe zijn ze niet van kracht en zamenhang geheel beroofd! Wat wonder, dat men zichzelven het regt toekent, en ook meent dat naar waarheid en billijkheid te doen, ofschoon de zaak aan den onpartijdige zich in een gansch ander licht vertoone?
Daarenboven hoe verschillend is niet de kracht en indruk der bewijzen, om ons tot overtuiging te brengen! Daar zijn twee uitersten. Beide zijn ze der waarheid nadeelig. Overhaasting in het oordeel, en traagheid om tot overtuiging te komen, die schier alle kracht van bewijs wederstaat. Meent niet, dat dit een en ander, als lijnregt tegen elkander strijdende, ook alleen bij verschillende personen gevonden kan worden, bij ligtgeloovigen en ongeloovigen. Neen, de ongeloovigsten zijn te gelijk ligtgeloovig op hunne beurt; maar voor andere, voor de tegenovergestelde zaken. Dezelfde mensch is nu spoedig met zijn oordeel gereed; dan moet hij zich wel tienmaal

{==431==} {>>pagina-aanduiding<<}
bedenken, of het ook nog anders kan zijn, en elk aangevoerd bewijs wordt door hem gewogen en nog eens gewogen, vóór dat hij tot een besluit komt. - Hoe komt dat? - Neen, Toeh., Gij vraagt dat niet in ernst. Daar mogen tevens nog andere redenen voor bestaan; eene, die meer dan alle andere te zamen geldt, is eenvoudig daarin gelegen, of het slot van zijn betoog is, dat hij gelijk heeft, of ongelijk.
Eindelijk, gelijk ik straks van vooraf opgevatte denkbeelden gesproken heb, die de juistheid der waarneming verhinderen, zoo zijn er ook vooraf opgevatte besluiten; vooroordeelen noemt men ze. Vooroordeelen? Mag men daarvan spreken in deze verlichte eeuw? In vele opzigten toont zij zich op zonderlinge wijze van vooroordeelen vrij. Wat is er aangenomen, dat niet op nieuw wordt onderzocht, in twijfel getrokken, verworpen? Maar, Toeh., ik zou toonen van uwe verlichting geen groot denkbeeld te hebben, als ik meende U te moeten aanwijzen, dat al dat nader onderzoeken, twijfelen en verwerpen ook geenszins zonder vooroordeel toegaat, en dat vrij van vooroordeel zijn, een goed is, waarop niet ligt iemand, neen, in volstrekten zin, niemand met regt zich beroemen zal. En welke vooroordeelen zijn nu de hardnekkigste, de onoverwinnelijkste? Het zijn die, welke in onze belangen hunnen grond hebben, welke daardoor gesteund worden. Welsprekend moest gij zijn, als gij wildet betoogen, dat onze Maatschappij goed is en den naam waardig, dien zij draagt, voor hen, die eenmaal tegen haar zijn ingenomen; maar indien deze dan nog hun gewin hebben in hetgeen, waartegen zij is gerigt, uw naam zou ik boven dien van demosthenes schrijven, als gij ook maar eene enkele van hunne twijfelingen kondet overwinnen.
Ik meen hiermede genoegzaam verklaard te hebben, wat de ondervinding ons, aangaande de heerschappij van het belang over ons verstand, leert. Ja, naar waarheid zoeken, enkel om der waarheid wil, door niets in het opsporen van haar zich te laten belemmeren, door niets weerhouden te worden, om haar aan te nemen, waar en

{==432==} {>>pagina-aanduiding<<}
hoe men haar vinde, dat klinkt fraai en is gemakkelijk gezegd. Maar, als nu de waarheid deze is, dat het stelsel, door u verdedigd, van grond is ontbloot; dat in uw regtsgeding het ongelijk aan uwe zijde is; dat uw mededinger u overtreft in geschiktheid en bevoegdheid voor den post, waarnaar gij staat - ik houd u voor een rondborstig man, en eerlijk genoeg, om ook hier de waarheid aan te nemen, als zij u middagklaar bewezen wordt; maar zijn de zaken maar eenigzins ingewikkeld, dan moet gij gansch geen gewoon mensch zijn, als het geene groote moeite kost, om u aan het verstand te brengen, wat de man, die tegen u overstaat, terstond zoo duidelijk inziet en volkomen bevat.

III. Zijt Gij het met mij eens, G.H., omtrent de waarheid van het gesprokene, Gij zult dan evenzeer met mij overtuigd wezen, dat wij ons met geene nuttelooze en onvruchtbare bespiegeling hebben bezig gehouden. Integendeel, de kennis der heerschappij van het belang over ons verstand kan ons, bij regt gebruik, ten hoogste nuttig zijn in het leven. Vergunt mij, nog met een woord uwe aandacht daarop te vestigen.
Bij regt gebruik, zeide ik: want de stelling, door mij voorgedragen, is ook voor misbruik vatbaar. De twijfelaar zal haar gereedelijk aangrijpen, om zijn wantrouwen tegen alle geschiedkundige waarheid, ja zijn loochenen van de waarheid der menschelijke kennis in het algemeen te regtvaardigen. Maar geschiedt dit met grond? Een verstandig regter weet, dat de getuigen, die voor hem verschijnen zullen, partijdig kunnen zijn; maar hij vooronderstelt daarom nog niet, dat alle een valsch getuigenis zullen geven. Nog meer; hij weet, dat deze of die metderdaad in de zaak, die hij beslissen moet, meer of min betrokken is, en hij kent daarvan den invloed op zijne verklaring, en zelfs dan nog acht hij die verklaring niet van alle waarde ontbloot, maar hoort haar met oordeel des onderscheids. Zoo ook vinden wij wel reden tot voor-
{==433==} {>>pagina-aanduiding<<}
zigtigheid, niet tot onbepaald wantrouwen, in de heerschappij van het belang over het verstand.
Tot het regte gebruik van de overwogene waarheid hebben wij op haar te letten met het oog op onze medemenschen en op onszelven.
Ik sprak van eene dienst aan geheel ons geslacht te bewijzen, door een deel van deszelfs gebreken van de lijst der verkeerdheden des harten op die van de dwalingen des verstands over te schrijven. Ik beweer daarmede niet, dat die dwalingen, door het eigenbelang te weeg gebragt, onschuldig, alle geheel onschuldig zouden zijn; zij staan met zedelijke gebreken in het naauwst verband, ja hebben daarin haren grond. Maar dwalingen zijn het toch, veel meer verschoonbaar, dan opzettelijke kwade trouw. En zoo is die dienst geenszins gering in de oogen van een ieder, die liever het goede dan het kwade, of, zoo gij wilt, liever het kleiner dan het grooter kwaad in zijnen evenmensch ziet. Treurig ware het voor dezen gesteld, zonder de overtuiging, die ik bij U heb trachten te verlevendigen. Laat haar varen, en wat zult Gij van de zedelijke gesteldheid der menschen denken? Ziet daar dien man, die vroeger geheel eenstemmig met u over sommige misbruiken sprak. Sedert zijne verheffing tot dien hoogen post spreekt hij uit een' anderen mond, en laakt niet meer, maar verschoont of prijst, wat hij te voren gispte. Die lage vleijer der genen, die hem bevorderd hebben, of hem verder kunnen bevorderen! - Hoort die twee partijen. Beide, zoo als zij de zaak aan u voorstellen, hebben volkomen gelijk. Een van beide is alzoo onbeschaamd genoeg, om zich door leugens te regtvaardigen! - Vraagt eens, hoe, in geval van onteigening of toegekende schâvergoeding, de menschen berekenen, wat hun toekomt. Die gewetenloozen, het kost hun niets, de buitensporigste verklaring voor billijk op te geven! - Hoort in twisten pleitgedingen de ongerijmdste stellingen verdedigen door mannen, die anders nog al weten, wat regt en waar is. De zaak moet gewonnen worden; naar regt en waarheid vragen zij niet! - Denkt aan collegiën en vergaderingen

{==434==} {>>pagina-aanduiding<<}
van allerlei soort en rang. Men komt bijeen, om algemeene belangen te behartigen; maar ziet, wat er gebeurt, als bijzondere aangelegenheden in het spel komen. Gevoel van pligt, van heiligen ambtspligt kent men niet!... Doch waar zoude ik, dus voortgaande, eindigen? Wat ik bedoel, is niet iets, dat wij hier of daar, maar dat wij overal opmerken. Ik ben afkeerig van overdrijven, met welk doel het ook geschiede. Neen, ik zeg niet, dat er geene draaijers zijn, geene aanbidders van de opgaande zon, geene menschen, die het blozen verleerd, en die woord en gebaren in hunne magt hebben, om hunne gedachten en gevoelens te verbergen. Maar, met den aangewezen invloed des belangs op het verstand voor oogen, kan ik al die harde uitspraken niet onbepaald doen, en zie ik, dat de menschen dikwijls niet zoo slecht zijn, als zij schijnen te wezen. Denken wij aan dien invloed, eer wij over anderen oordeelen, over hen vooral, die in geheel anderen kring dan wij zijn geplaatst, in andere en veranderde betrekkingen en verbindtenissen leven, en die in hunne belangen tegen ons over zijn gesteld, en ons oordeel zal zachter en billijker zijn.
Wat ons de menschen in een minder ongunstig licht doet beschouwen, datzelfde leert ons tevens, niet te veel van hen te verwachten, niet onbedachtzaam hun ons vertrouwen te schenken. - Consequent zijn, zichzelven gelijk blijven, dat mag men toch van een' man van beginselen vorderen? - Ja, M.H.; maar ziet de wereld wisselen, de groote en kleine belangen keeren, en denkt aan het gesprokene, en rekent op die consequentie toch niet te veel, zoo gij u niet aan droevige teleurstelling wilt wagen. Vergeet dat gesprokene ook niet, waar het de vraag geldt, aan wien gij uwe belangen vertrouwen moogt. Gij hebt raad en voorlichting noodig in eene zaak van groote aangelegenheid. Gij spreekt met eenen man, der zake kundig en van edele inborst. Vergunt mij u te vragen: zijn uwe belangen ook met de zijne in strijd? Niemand uwer zegge: zou ik dan dien stipt eerlijken en door en door kundigen man wantrouwen? Mijn vriend, ook ik ken

{==435==} {>>pagina-aanduiding<<}
uwen raadsman en acht hem hoog; ook ik haat, als gij, het wantrouwen, dat steeds begint met het kwade te vermoeden: maar een vertrouwen, dat geen achtslaat op het vermogen des belangs, om het oog, dat anders helder ziet, te benevelen, neen, dat is het regte niet. Wilt gij weten, wie het zijn, die het meest verbitterd in het gemoed zeggen: daar is geen deugd, daar is geen goede trouw in de wereld! Zij zijn het, die, den aangeduiden raad niet in acht nemende, in hun vertrouwen worden teleurgesteld.
Maar wij hebben ook, en vooral met opzigt tot onszelven, op die heerschappij des eigenbelangs te letten, opdat wij daartegen op onze hoede zijn. Wij kunnen het voor ons, als redelijke wezens, toch niet anders dan diep vernederend achten, onder eene magt te staan, die onzen vrijen geest in zijne werking belemmert en onze oogen voor de waarheid verblindt. En de dwalingen, waartoe zij ons voert, op zichzelve reeds niet onschuldig, brengen op hare beurt te weeg, dat wij begeeren, wat onredelijk, en doen, wat onregtvaardig is. Zouden dan onze inzigten en onze overtuiging geene voorwerpen van oplettendheid, van strenge beproeving moeten zijn, of zij ook door ons belang zijn gewijzigd? Maar meer dan dit. Er is niet slechts te vragen, of wij door het belang tot dwaling vervoerd zijn, maar ook te waken, dat wij het niet worden; er is te strijden tegen die vernederende en verderfelijke heerschappij, opdat wij hare banden verbreken. Hoe zullen wij tot die vrijheid komen? Denkt niet, dat dit met oefening des verstands tot uitbreiding onzer kennis, tot opscherping van ons oordeel te doen zij. Deze is nuttig, maar op zichzelve niet genoeg. Men komt met haar niet tot de grondoorzaak van het kwaad; die ligt in het verkeerde hart. Het is de zelfzucht, die ons overheerscht; daartegen moet gestreden, die moet overwonnen en bedwongen worden, of al het andere baat ons niets. Zelfzucht - Leden der Maatschappij tot Nut van 't Algemeen! De naam onzer Maatschappij moet niet tegen ons getuigen. De geest van haren stichter, de geest van Hem,

{==436==} {>>pagina-aanduiding<<}
dien deze in ootmoed volgde, die moet in ons zijn; die is het, welke ons verstand vrij maakt, om onbelemmerd de waarheid te zoeken.





De geneeskunde op Java.

Le roy ferdinand, envoyant des colonies aux Indes, pourveut sagement qu'on m'enast aulcuns echoliers de la juris prudence, jugeant avecques platon, que c'est une mauvaise provision de païs que jurisconsultes et médecins.




montaigne.
De Oostindische bezittingen trekken tegenwoordig niet weinig de aandacht tot zich van het zoogenoemde moederland, en met regt; aan eene dochter, welke zoo veel voor de hulpbehoevende moederlijke huishouding overmaakt, mag wel eene meer dan gewone oplettendheid geschonken worden. Terwijl, zoo als dit van zelf spreekt, de stoffelijke belangen van de kolonie steeds op den voorgrond staan, schijnen evenwel de belangen der bezorgers niet altijd evenzeer behartigd. Men zoude dit althans vermoeden uit een en ander, hetwelk dezer dagen, ook over de geneeskundige dienst of uitoefening der Geneeskunde op Java, is te berde gebragt. Deze aanmerkingen hadden wel geene regtstreeksche betrekking tot het eigenlijk doel van de geneeskundige dienst, d.i. wat de uitoefening der Geneeskunde voor eene kolonie behoorde te wezen. Zij zagen meer op degenen, die zich als Geneeskundigen of als geneeskundige ambtenaren op Java bevinden. Vooral hadden zij ten doel de overweging, van waar deze herkomstig zijn; zij zagen op derzelver landaard. Het scheen er niet zoo zeer om te doen: wie zijn zij, aan welke op Java de gezondheid en het leven der Europeanen toebetrouwd wordt, als wel: van waar zijn zij? Het is echter in de Geneeskunde even als in andere vakken, dat persoon en beroep niet wel van elkander gescheiden kunnen worden. Kunde is voor elke betrekking een hoofdvereischte; maar tot de uitoefening der Geneeskunde wordt nog meer vereischt; het is niet onverschillig, wie haar uitoefent.

{==437==} {>>pagina-aanduiding<<}
Een artikel in het bijvoegsel tot het Handelsblad, No. 2919 d.d. 16 Maart 1841, sprak over dit onderwerp meer uit een gekrenkt zoogenoemd Nationaal gevoel, dan in het wezenlijk belang der kolonie in bekwame Geneeskundigen, van welke landaard zij dan ook mogten wezen. Men overwege slechts het navolgende: ‘Te wenschen is het, dat Nederlanders in deze gewesten niet meer met leede oogen moeten aanzien, dat vreemdelingen, van welke de kolonie nog maar al te veel voorzien is, zoo wel in militaire als civiele betrekkingen, hun de ambten of bedieningen voor den neus wegnemen; wat zal toch wel de kolonie vaster aan het moederland verbinden, dan dat de kinderen en kindskinderen van het tegenwoordig geslacht, die inwoners van Java blijven, zeggen kunnen: mijn vader of grootvader was een Hollander. Om hiervan het bewijs te hebben, sla men slechts het oog op de geneeskundige dienst en militaire administratie. Jaren lang was de chef van de geneeskundige dienst een vreemdeling; doch thans mogen wij het geluk (*) genieten, een' Hollander aan het hoofd te hebben. Het ware ook te wenschen, dat het Gouvernement eenige jonge, aan eene Hollandsche Akademie gepromoveerde Doctoren op Java zocht te krijgen, ten einde bij de geneeskundige dienst geplaatst te worden.’
Het is prijzenswaardig, het volk voor te staan, waartoe men behoort; maar de Nationaliteit behoort ook hare grenzen te hebben; want in zekeren zin gaat de Humaniteit de Nationaliteit toch verre te boven, en eene Nationaliteit met vooringenomenheid, welke buiten deze geene andere verdiensten erkent, moet wel zeer bekrompen zijn. Wie toch zou meer regt op onderscheiding hebben; een Nederlandsch Geneeskundige, als met stoom, bij aanneming gevormd, te leveren binnen zes maanden, tegen een' vooraf bepaalden prijs; of een buitenlander met een welverdiend, niet gekocht Diploma, na welvolbragten studietijd? Zoude men met billijkheid vreemdelingen kunnen en mogen afwijzen, die met een wezenlijk wetenschappelijk doel hun vaderland verlaten, om zich geheel aan de belangen van het land te wijden, aan hetwelk zij met goede bedoelingen derzelver

{==438==} {>>pagina-aanduiding<<}
diensten aanbieden? Zijn er niet reeds meerdere van die vreemdelingen het slagtoffer geworden van hunnen te grooten ijver voor de beoefening der natuurkundige wetenschappen? Zoo lang de Nationalen voor dergelijke ondernemingen geenen lust toonen, daartoe te vadzig of te onkundig zijn, valle men niet op vreemden, die hun leven voor de uitbreiding der wetenschap veil hadden en ten offer bragten. Zoo lang de Nederlandsche artsen, onder het geklag en gemor over eene zoogenoemde overbevolking, het overbevolkte gild in Nederland niet willen verlaten, bestaat er geene reden van beklag over de steeds aanrukkende drommen Duitsche Geneeskundigen naar Java, hun Eldorado, om er hun geluk te beproeven, of, met tantalus, ook daar honger en dorst te lijden. Dat er veel aan te merken valt, hoe het met velen hunner gesteld is, doet niets af op het vraagstuk, of men wezenlijk van zijne grootouders af een Hollander moet wezen, om voor eenige betrekking op Java in aanmerking te kunnen komen. Men kan het dengenen niet ten kwade duiden, die in omstandigheden verkeeren, zoo als men dezen straks nader zal leeren kennen, dat zij elke gelegenheid aangrijpen, om zich te redden uit den draaikolk, waarin zij bedreigd worden weg te zinken. Welk Geneeskundige grijpt niet naar het lancet, wanneer hem niets anders overblijft, dan tusschen dit en het musket te kiezen?
Het moet echter, aan den anderen kant, eenen onaangenamen indruk maken, de belangen van zoo velen aan dergelijke pogingen toevertrouwd te zien. Wat toch mag men, over het algemeen, verwachten van menschen, die gedreven of zelfs gedwongen werden hun vaderland te verlaten, omdat het hun geen verblijf of brood meer verschaft? Het zoude hun geen brood geweigerd hebben, hadden zij zich niet misschien den grond hunner geboorte onwaardig gemaakt. Bij de beoordeeling der genen, die in de Nederlandsche bezittingen van verre af eene vrijplaats, brood en betere vooruitzigten zoeken, kan men echter ligt partijdig worden, en onder verdenking kunnen geraken, uit partijdigheid, een te donker tafereel op te hangen. Om deze redenen willen wij niet verder voortgaan met te onderzoeken, wie degenen zijn, welke zich aanbieden, om voor de bewaring der gezondheid en de herstelling van ziekten vooral der Europeanen op Java en verder af zorg te dragen

{==439==} {>>pagina-aanduiding<<}
en werkzaam te zijn. Wij willen liever eenen Duitscher laten optreden, om hem over velen zijner landgenooten te hooren. Zijn over het algemeen zeer juist oordeel zal daarenboven buiten verdenking van partijdigheid blijven. Wij laten den Heer Dr. e. silberg (*) dan nu verder spreken, en zullen slechts eene enkele aanmerking tusschen haakjes invoegen, wanneer de Schrijver, die bij ondervinding spreekt en zeer wèl gezien heeft of onderrigt werd, eene enkele maal mistast.

In de geneeskundige dienst op Java wordt grootendeels door militaire Artsen voorzien; slechts te Batavia, Samarang en Sourabaya wordt door het Bestuur een burgerlijke Geneeskundige aangesteld. De geheele dienst staat onder het beheer van eenen dusgenoemden Eersten Officier van Gezondheid, die zijn verblijf te Weltevreden (en den rang van Kolonel) heeft. De dienst wordt verder onder hem uitgeoefend door drie dirigerende Officieren van Gezondhied, waarvan een den rang (van Luitenantkolonel, de anderen dien) van Majoor hebben, en verder door Officieren van Gezondhied van de (eerste), tweede en derde klasse. In de Pharmaceutische dienst wordt desgelijks voor Apothekerij van de eerste, tweede en derde klasse voorzien. Zeer vele (misschien wel de meeste) Artsen en Apothekers, zijn Duitschers, de overigen meestal Hollanders. Hier en daar worden (zoogenoemde) liplap gevonden.
Het ontbreekt ook op Java niet aan wetenschappelijke Artsen. (†) Sommigen hunner blijven zich zelfs aan de studiën toewijden; maar over het algemeen wordt de Geneeskunde toch meer als een ambacht behandeld, dan als eene positive

{==440==} {>>pagina-aanduiding<<}
wetenschap. De oorzaken hiervan moeten gezocht worden, gedeeltelijk in den eigenaardigen toestand dergenen, die naar Java trekken; maar zij liggen ook in de algemeene invloeden, aan welke de Europeanen op Java onderhevig zijn.
Velen der hier thans woonachtige Europeanen worden door eene of andere reden gedrongen hun vaderland (Duitschland) vaarwel te zeggen. Zij waren of in strijd geraakt met de wetten, welke zij overtreden hadden, en moesten vlugten, om geene slagtoffers van derzelver overtreding te worden; of ten gevolge van wangedrag zouden zij in de maatschappij niet langer zijn geduld geworden; of zij konden, tot armoede vervallen, niet meer in hunne behoeften voorzien, en gingen vervulling van deze in een ander wereldrond najagen. (En zulke menschen, welke tegen de maatschappelijke orde in hun vaderland zoo zeer gezondigd hebben, dat zij uit die maatschappij zich verwijderen moeten, vinden meer, dan slechts eene schuilplaats in de Oostindische bezittingen!)
Allen verlieten het vaderland met een door smart of wrevel overkropt hart; hunne eenigste nog opwellende gedachte was de hoop, op de goudkusten van Java voor dit alles vergoeding te zullen vinden!
Anderen werden voortgezweept door eerzucht, gouddorst of ontevredenheid met een hun te beurt gevallen lot. Eene gevaarlijke kansrekening voor de toekomst scheen hun voordeeliger, en zij zetteden hun geheele bestaan op de kans van één gelukkig lot tegenover duizende nieten. Zij verlieten den grond der geboorte met onderwerping, (?) maar niet zonder smart; die grond had hunne verwachtingen niet verwezenlijkt.
Anderen togen uit op goed geluk, om de fortuin na te jagen; terwijl zij te vergeefs buiten zich zochten, hetgeen zij slechts in zichzelven konden vinden. Ook zij moeten voor deze dwaling boeten. Met het kwellend gevoel, als dat van eenen tantalus, zagen zij reeds van de schepen, die hen naar Oostindiën overbragten, weemoedig naar het vaderland terug, van hetwelk zij met iederen golfslag meer en meer verwijderd werden. Ik heb met eenigen van zulke ongelukkigen op mijne reis naar Java kennis gemaakt. Ik trachtte de woeste smart, die in hun boezem woelde, te lenigen, maar te vergeefs. Met het vaderland uit het oog, hadden zij ook alle zedelijke beradenheid verloren.

{==441==} {>>pagina-aanduiding<<}

Anderen ondernamen de reis met een meer bepaald voornemen. Zij maakten zich bekend met hunne aanstaande bestemming. Kalm en beraden gingen zij eene toekomst tegen, die hen niet scheen te kunnen verrassen. Zij landden op Java. De bezwaren der reis waren doorgestaan; nieuwe moed verlevendigde het alreeds ontmoedigde hart. Naauwelijks waren zij vier weken aan land, of ook de laatste begoocheling was voor altijd verdwenen. Eene verzengde luchtstreek ontzenuwt geest en ligchaam. De thermometer klimt niet zelden boven de 96o F., somwijlen tot 100o.; zelden daalt hij tot 60o. Wat ik hier van de thermometer zeg, is met betrekking tot die in de schaduw. Ik zag op Sourabaya den thermometer ten een ure des namiddags meermalen tot 131o. F. rijzen. (Zekerlijk in den zonneschijn?) De uitwaseming der moerassige gronden in de Hollandsche bezittingen wierpen de aankomenden op het ziekbed. Zij stierven geheel verlaten van de hun vroeger zoo dierbare betrekkingen. Zij, die herstelden, konden weldra zich overtuigen, dat ook hier elk zijne standplaats aangewezen was; dat het Bestuur verdiensten weet te onderscheiden en te beloonen, en dat het geluk hier evenmin als in Europa iedereen toelacht. Zij blijven gescheiden van hunne dierbaarste betrekkingen voortleven, door niets gehecht aan den grond, die hun thans tot verblijf verstrekt. Het eigenbelang, hetwelk een uitvloeisel van de luchtstreek schijnt te zijn, begunstigt de hebzucht, maar onderdrukt vriendschap en liefde. De bezoldiging der ambtenaren van mindere en zelfs nog van sommige hoogere rangen zijn, naar het cijfer, schijnbaar aanzienlijk, maar met de daad zijn zij niet aanzienlijker dan in Europa, want de eigenlijke waarde van het geld op Java is gering en de behoeften der Europeanen moeten duur gekocht worden. De aanzienlijke en
winstgevende betrekkingen zijn zonder uitzondering in het bezit van dezen. Het maatschappelijk leven kent slechts rijkdom en armoede! Het is zeldzaam, dat een arts tot de rijken behoort. De middelstand, die kunsten en wetenschappen het meest begunstigt, wordt in de Oost niet gevonden. Het geld strekt tot maatstaf van het maatschappelijk leven. Hiermede verdwijnt ook de laatste straal van hoop, en slechts de zucht naar het vaderland houdt stand. Ik heb geen Europeaan op Java leeren kennen, die niet weemoedig naar het vaderland terugzag, en wiens streven niet daarhenen strekte, om naar hetzelve terug

{==442==} {>>pagina-aanduiding<<}
te keeren. Het vertrek naar de Oost was gemakkelijk - de terugkomst is aan vele bezwaren onderhevig. De uitreis kan voor omtrent f 400 geschieden, en de Regering bekostigt den overtogt. De kapiteins der schepen eischen het vier- of vijfvoudige voor de terugreis. Zij berekenen het geld naar den koers in de Oostindische bezittingen. Te midden van eene kostbare leefwijze valt er niet aan te denken, zoo veel over te leggen, om de noodige gelden voor eene terugreis bijeen te brengen. Men moet ook zestien dienstjaren volbragt hebben, om een verlof voor twee jaren met vrijen overtogt te erlangen. Twintig dienstjaren geven eerst aanspraak op pensioen. Slechts weinigen leven zoo lang, en hoe duur koopen zij dan deze gunst! Het voorkomen dezer naar geest en ligchaam uitgeputte voorwerpen, dunharig geworden, met een dof oog, verkondigt, dat zij in de ontwikkeling geknakt zijn. Enkelen dient het geluk, om binnen korten tijd rijk te worden. De namen van dezen worden door de dwaze wereld genoemd; maar zij gewaagt niet van het oneindig grootere getal, welke door de smart en het luchtgestel bezwijken, en zij ziet degenen over het hoofd, die, met een geprangd gemoed naar het vaderland terug ziende, in Indië een even kommerlijk leven leiden, als hun vroeger in Europa te beurt viel. De enkele gelukkigen staan voor de verbeelding van hem, die met een sanguineus temperament bedeeld is, en prikkelen hem ter navolging aan; zij zijn het lokäas van duizende ongelukkigen.
Ook de zedelijkheid vindt geen steunpunt in de koloniën. Geloof, vriendschap en liefde zijn hier ijdele klanken, die bij het meerendeel der Europeanen, welke hier gevestigd zijn, slechts eenen glimlach wekken. Men leert in derzelver midden spoedig de schaduwzijde der Europesche beschaving kennen. Het ligchaam wordt ontzenuwd onder de vrijheden, welke men zich in het maatschappelijk verkeer veroorlooft; de gevoeligheid wordt uitgeput en de levenskracht verspild onder het gebruik van sterke dranken, wier misbruik bevorderd wordt door het vooroordeel, dat, men moet drinken om te kunnen blijven leven (aut bibendum, aut moriendum); desgelijks door het gebruik van aangezette spijzen en door den kunstmatig opgewekten wellust. Onder zulk eene weelde en dusdanige zinnelijke genietingen verdwijnt alle gevoel voor een hooger levensgenot. Geld blijft de eenige drijfveer, Geld moet er zamengeschraapt worden, om zich de behoef-
{==443==} {>>pagina-aanduiding<<}
ten van het leven te kunnen verschaffen; geld behoort er toe, om naar het vaderland te kunnen terugkeeren; geld is noodig, om door zingenot het verlangen naar het vaderland (heimwee) te kunnen verdooven!
Hetgeen ik hier van de Europeanen in het algemeen gezegd heb, is ook op de artsen toepasselijk; vooral op de Duitsche. De Hollanders, welke naar Java oversteken, zijn beter met de omstandigheden, die hen wachten, bekend; hun karakter is meer phlegmatisch dan sanguinisch; zij staan derhalve niet voor zoo vele teleurstellingen bloot als het chevaleresk, avontuurzoekend karakter der Duitschers.
Onder de middelen, welke de uitbreiding der kundigheden onder de artsen belemmeren, reken ik het gemis aan boekerijen, die echter, indien zij ook bestonden, welligt niet zouden gebruikt worden. Slechts weinigen houden het studeren vol; het heete klimaat ontneemt den geest veerkracht en energie. Het maatschappelijk leven, de veelvuldige treurige ondervindingen, die velen Europeanen hier te beurt vallen, verijdelde vooruitzigten, misleidingen van allerlei aard, verdooven het gevoel van menschenliefde, den ijver voor het algemeen welzijn, de geestdrift voor het hoogere. Hierbij komt nog het meer stoffelijke streven der Hollanders in het algemeen, welke meer belang in de vruchten dan in den bloesem stellen.
Uit dit oogpunt zou men kunnen opmaken, waarom ik de Europesche geneeskunst op Java met eenen verdorden boom vergelijk. De beoefening der geneeskunde, waaraan het beschaafde Europa behoefte heeft, vereischt eene vereenigde inspanning van ligchamelijke en zedelijke krachten, zoo als die in geen ander vak vereischt wordt. Waar beide deze krachten uitgeput zijn, daar kan de Geneeskunst niet gedijen.
Terwijl de arts ter eene zijde door het luchtgestel, door maatschappelijke en bijzondere omstandigheden, in de behoorlijke uitoefening zijner kunst zich belemmerd gevoelt, worden hem ter andere zijde nog grootere zwarigheden in den weg gelegd door den gebrekkigen toestel ter genezing, waarover hij beschikken kan. Men vindt op Java op verre na niet zoo vele geneesmiddelen, als waarover de arts in Europa kan beschikken. In de apotheken ontbreekt meermalen een derde en somwijlen nog meerdere der geneesmiddelen, welke in de Pharmacopoea Belgica gevonden worden, en onder deze dikwijls belangrijke en wel onontbeerlijk te

{==444==} {>>pagina-aanduiding<<}
noemen geneesmiddelen. Onder de nog voorhanden zijnde worden er dikwijls nog gevonden, die derzelver kracht verloren hebben door de zeereis, door de verandering der luchtstreek, door den vochtigen, heeten dampkring op Java. Om b.v. eenige werking te bespeuren van de geconcentreerde aqua lauro cerasi, moesten er verscheidene lepels in de apotheek op Sourabaya voorgeschreven worden. Op Weltevreden moest men 6-8 greinen opium, 10-12 greinen belladonna voorschrijven, om daarvan eenige werking te bespeuren. Hetgeen op de reis niet bedorven raakt, verliest verder door den tijd deszelfs kracht. Onder de geneesmiddelen, die spoedig bedorven en tot groot ongerijf van den arts onbruikbaar worden, behooren op Java meest alle kruiden, bloemen, extracten, alsmede een groot getal der wortels. Van de tot dusverre bekend gewordene alcaloïden is slechts het chininum verkrijgbaar. Daar het getal goede scheikundigen gering, de onverschilligheid over het algemeen groot is, en er gebrek aan behoorlijke toestellen bestaat, zoo wordt de bereiding van soortgelijke middelen moeijelijk. Het gebrek aan behoorlijke geneesmiddelen wordt des te gevoeliger, dewijl hier hardnekkige ziekten van de buiksingewanden heerschen, en vooral diarrhéen met bloedontlastingen en dysenteriën veelvuldig worden waargenomen; deze bieden dikwijls aan alle uit Europa herkomstige middelen tegenstand, en worden, in spijt der Europesche Geneeskundigen, niet zelden door onkundige Javanen spoedig en gelukkig genezen. De Europeanen, die het gemis van degelijke geneesmiddelen uit Europa welligt door krachtige inlandsche middelen op Java zouden kunnen doen vervangen, blijven hiervan echter geheel onkundig.
Rumphius, hersfield, blume hebben daarover eenige wenken gegeven in hunne kruidkundige werken. Zeer verdienstelijk heeft zich deswege ook onze geleerde Landgenoot waitz gemaakt, die met zesentwintig geneesmiddelen proeven genomen en de uitkomst daarvan medegedeeld heeft; maar desniettegenstaande bemoeit zich niemand verder met dit belangrijk onderzoek. De meeste artsen behooren tot den militairen stand. Deze vooronderstellen genoeg gedaan te hebben, wanneer zij den lijder geneesmiddelen voorgeschreven hebben. Elke maand wordt de soldij toch geregeld betaald; door wetenschappelijk en arbeid en menschlievende pogingen kan geen meerder loon verworven worden. Wat tot zulk

{==445==} {>>pagina-aanduiding<<}
eene wijze van doen aanleiding geeft, meen ik voldoende aangewezen te hebben.
Java bezit hospitalen genoeg. Men vindt er van zes verschillende klassen; die der minste worden, even als de woningen der Javanen, uit bamboes opgerigt, waar de behoefte die vereischt.

Tot dusverre de Schrijver, wiens oordeel, als Duitscher, over het gros zijner landgenooten, wel niet partijdig zal wezen.
Onder zulk eene gesteldheid ware het wenschelijk, dat ook bij de Nederlandsche Geneeskundigen de lust mogt ontwaken, om zich in Nederlandsch-Indië te gaan vestigen, bij minder gunstige vooruitzigten in Nederland zelve, waarover thans een zoo algemeene kreet opgaat. Tot heden zijn het evenwel slechts enkelen, die, na welvolbragte studiën, bij een onbesproken gedrag, eene bestemming naar de Indiën verlangen. In zoo vele andere takken ziet men menschen optreden, waarvan de maatschappij niet, als voorheen, zich hier ontdaan heeft, maar die met wezenlijk goede bedoelingen zich dáár eene loopbaan trachten te openen en een voordeeliger bestaan te verwerven. De Geneeskunst alleen maakt hierop eene uitzondering, en schijnt met elken dag meer en meer in de handen van vreemden over te gaan, van welker zedelijk bestaan wij niet de beste berigten ontvangen; en doorgaans zijn het ook de bekwaamsten niet, die uit ons midden naar eene bestemming in de Indische bezittingen omzien. Wat mag daarvan toch wel de reden zijn?!





De koning en de landlieden in Zweden ten tijde van Gustaaf den IV.

Bij menschengeheugen had zich geen Koning van Zweden aan de bewoners van het zuidelijke deel der provincie Schonen vertoond, toen men er, in September van het jaar 1801. plotseling de tijding ontving, dat gustaaf besloten had, verzeld door onderscheidene heeren van zijn hof, van Malmö naar den omtrek van Falsterbo te komen, met oogmerk om aldaar eene hazenjagt bij te wonen. Nadat men zorgvuldig berigt had ingewonnen, of de Vorst op zijne reizen wel ook

{==446==} {>>pagina-aanduiding<<}
dezelfde wegen insloeg, die door gewone, niet gekroonde reizigers gevolgd werden, schoolde jong en oud aan de wegen, langs welke hij komen moest, te zamen, om met eigene oogen waar te nemen, hoe een Koning er dan toch eigenlijk wel mogt uitzien. Zeer dikwijls hadden zij, in predikatiën en bij andere plegtigheden, God en den Koning gezamenlijk hooren noemen, en zich hooren vermanen, de geboden van beiden met onderdanigheid te gehoorzamen. Te weinig hadden zij zich immer bemoeid, over het onderscheid tusschen hemelsche en aardsche gezaghebbers na te denken, dan dat zij niet thans, nu de tijding van 's Konings doorreis hun zoo onvoorziens gewierd, iets uiterst buitengewoons verwacht zouden hebben. De wonderlijkste en onnoozelste vermoedens werden geuit, en het klinkt ongeloofelijk, maar is niettemin letterlijk waar, dat er naauwelijks iemand gevonden werd, die zich den Koning als een man van vleesch en beenen voorstelde; men verwachtte een bovenaardsch wezen, of, minst genomen, een mensch met een verheerlijkt ligchaam, te zullen zien. Men verbeeldde zich zijn hoofd omringd van eene soort van lichtglorie, en zij, die den Koning te Malmö gezien hadden en het tegendeel verzekerden, vonden nergens geloof. Reeds met het krieken van den dag had eene menigte wagens zich langs den rijweg verzameld, omdat men vernomen had, dat de Koning te Hammar het ontbijt zou nemen. Dat hij eten kon, was reeds een groot nieuws, en men was er uiterst verbaasd over. Toen de torenklok het zevende uur, den gewonen tijd, waarop de landlieden ontbijten, had aangekondigd, steeg de verwachting ten top, en met eene soort van beven zag men 's Konings verschijning te gemoet.
Middelerwijl was voor de pastorij te Falsterbo de blaauwgeschilderde Holsteinsche wagen opgereden, waarin hans persson, de getrouwe knecht des predikants, in zijnen netgeschuijerden blaauwen zondagsrok zijnen heer zat te wachten. Op de in veren hangende wagenbank, die aan den regterkant van het rijtuig, waar dominé gewoonlijk zat, iets dieper doorhing, lag een met roodgebloemd katoen overtrokken en met mollig dons gevuld kussen. Het duurde ook niet lang, of de predikant, insgelijks in zijn' besten rok gekleed, trad het huis uit, zette zich aan de regterhand van hans persson neder, en wees zijnen pleegzoon eene plaats aan in het stroo aan zijne voeten. Door het allerwegen bekende

{==447==} {>>pagina-aanduiding<<}
smakkende geluid met de tong - de zweep toch stak slechts bij wijs van sieraad den voerman onder den linkerarm - werden de paarden in beweging gebragt, en nu ging het voorwaarts naar Hammar, om den Koning te zien. Het hart des pleegzoons sprong op van vreugde, en duizenderlei avontuurlijke begrippen doorkruisten elkander in zijn hoofd.
‘Kan de Koning vliegen?’ was zijne eerste vraag; doch deze werd met zulk een zijne eigenliefde kwetsend gelach ontvangen, dat hij zich van alle verdere vragen onthield, hoezeer de predikant hem tevens liefkozend op het hoofd tikte en zeide: ‘Neen, mijn zoon; hij kleeft vaster aan de aarde dan gij.’
Het rijtuig rolde nu, bij aller stilzwijgen, een' geruimen tijd voort, gedurende welken de predikant waarschijnlijk zijne aanspraak overpeinsde, tot dat eindelijk hans persson, die middelerwijl zeker nagedacht had, hoe men best de tegenwoordigheid des Konings tot voordeel van zijnen heer zou kunnen bezigen, dezen te kennen gaf, dat hij - hans - zich zeer verwonderen zou, zoo mijnheer de dominé deze schoone gelegenheid niet waarnam, om aan de verzamelde leden der gemeente het getrouwelijk vervullen hunner aan den predikant verschuldigde pligten op het hart te drukken. De predikant hernam kortaf, dat dit niet wel voegen zou, en verzonk op nieuw in zijn vroeger stilzwijgen, waarin hij volhardde, tot dat zij bij de menigte der wachtende landlieden kwamen, die hen omringden, en hunnen leeraar vroegen, hoe zij zich bij de aankomst des Konings behoorden te gedragen. De predikant antwoordde hun, dat zij de hoeden moesten afnemen en daarbij roepen: ‘God behoede den Koning!’ Maar de landraad had hun door den geregtsdienaar doen weten, dat zij hurrah! roepen moesten, met welk nieuwmodisch woord, hetwelk zij vroeger nooit gehoord hadden, de Zweedsche boeren in Zuid-Schonen grootendeels niet veel ophadden.
Na lang heen en weder praten, bleven de meeningen tusschen het oude, veelbeteekenende ‘God behoede den Koning!’ ‘hurrah!’ (welks invoering bij het Zweedsche volk veel moeijelijkheid gehad heeft) verdeeld, en de twee partijen, zich scheidende, namen hunne standplaatsen afgezonderd van elkander.
Met blijdschap sprong de knaap uit den wagen, om zich

{==448==} {>>pagina-aanduiding<<}
bij de jongens te voegen, die op boomen en daken geklouterd waren. Eindelijk kwam er een rijtuig aanrollen, een ongewoon hooge, lange, zonderling geschilderde, op vier wielen staande soort van kist, waarin twee heeren met rokken, die van zilver-galon schitterden, en met grootedriekante hoeden op het hoofd, gezeten waren. Wat er in die geweldig groote kist verborgen mogt zijn, wist niemand met zekerheid te zeggen. Misschien wel de Koning, die incognito reist, meenden sommigen der onnoozelsten. Toen het rijtuig naderkwam, werden snel al de hoeden van het hoofd gerukt, en een aanschouwer van kleine statuur, die, ongelukkig achter grootere geplaatst, hoewel hij zoo hoog mogelijk op de teenen ging staan, niets zien konde, riep: ‘Was dat nu de Koning?’ - ‘Neen, dat was de Koning niet, kinkels!’ antwoordde eene ruwe stem uit het rijtuig; ‘als de Koning komt, zult gij mond en oogen wel anders opsperren!’ Terstond daarop vernam men, dat het des Konings kok met den keukenwagen geweest was. Doch, daar toevalligerwijs de koster der gemeente kok heette, en geen der boeren het minste denkbeeld had van hetgeen kok anders beteekenen kon, kwam weldra het gerucht in omloop, dat de koster van den Koning reeds aangekomen was en gevloekt had als een ketter.
Lang moest men zich met deze koks-aankomst vergenoegen. De tijding daarvan verspreidde zich in de naburige dorpen; en zij, die bezigheidshalve hun huis niet hadden kunnen verlaten, beklaagden hun ongelukkig lot, hetwelk hun niet vergund had, den koster van den Koning te hooren zingen: want zij geloofden, dat 's mans ambtspligt was, vóór en na Koning gustaaf's maaltijden een' psalm aan te heffen, gelijk zulks bij de zamenkomsten en feestgelagen hunner gilden gebruikelijk was. Beter onderrigt waren echter spoedig degenen, die den kok in de keuken ten dienste stonden, waar de dochters uit het dorp, met onderlingen wedijver, naar de eer dongen, om den in zilver gekleeden voornamen heer te helpen. Eenige der mooiste, aan welke hij de genade zijner plompe liefkozingen bewees, voelden in zich eene aandoening van ijdelheid opwellen, die haar vroeger geheel onbekend geweest was; de minder mooije meisjes, welke de kok zijne oplettenheid onwaardig keurde, merkten daarentegen met des te grootere verontwaardiging op, hoe de keukenvoogd de boter bij ponden te

{==449==} {>>pagina-aanduiding<<}
gelijk in het vuur wierp, om het feller te doen branden, en over het algemeen, hoe onverantwoordelijk hij met Gods lieve eten omging.
Ondertusschen brandde men aan den grooten rijweg van verlangen om den Koning te zien, en uit verveling begon men op nieuw het twistpunt te behandelen, hoe men zich bij deszelfs komst te gedragen had. De schoolmeester had de schooljeugd om zich heen verzameld, den weg ter wederzijde met zonne- en andere bloemen versierd, en was voornemens, om, wanneer de Koning naderen zou, een ‘hosanna!’ aan te heffen. Een hulpprediker, die tot een beroep voorgedragen was, had zijn wijde priesterkleed aangetrokken, hetwelk kletterend in den wind wapperde, en was op een groot brok steen aan den weg geklouterd, van waar hij, ten spijt der hurrah-schreeuwers, met te meer nadruk den Vorst zijn ‘God zegene den Koning!’ wilde toeschreeuwen. Zelfs onze predikant, die eerwaardige en beminnelijke grijsaard, had zijne gewone bedaardheid verloren, en las met beklemde borst zijne begroetingsrede over; terwijl hij het eigenlijk met zichzelven nog niet eens was, of hij de geheele aanspraak al of niet wilde houden. Alle heggen en heiningen, alle boomen zaten intusschen vol menschen, met de oogen onafgewend naar den kant gekeerd, van waar men den Monarch verwachtte. ‘Daar komt de Koning!’ riepen eenige jongens op een dak. Onder de toeschouwers ontstond eene geweldige beweging - alle blikken hechtten zich aan eene stofwolk, die van den weg opging. Weldra echter schoot uit dezelve, op een met schuim bedekt paard, den hoed achter in den nek, de geregtsdienaar te voorschijn, en stelde al de reikhalzende kijkers droevig te leur. Andermaal eene wolk! - Doch het was de landraad, die uit dezelve voortkwam. Nog vrij ver verwijderd, riep hij met luider stemme en driftige gebaren: ‘Plaats! plaats! de Koning komt!’ Op hetzelfde oogenblik echter suisde ook reeds de Koninklijke reiskoets, eenen looper vooruit, met zulk eene snelheid voorbij, dat de schoolmeester met zijn choor van jongens niet meer dan:
‘Ho....,’ en de hulpprediker op zijnen steen niet meer dan: ‘God....’ konden uitbrengen, alvorens het rijtuig reeds buiten het bereik hunner stemmen was. Verdrietig, krabbelde de hulpprediker van zijne verheven standplaats naar beneden, en

{==450==} {>>pagina-aanduiding<<}
stiet, in zijnen wrevel, een zeer hoorbaar: ‘Naar den Duivel!’ uit; vervolgens haalde hij ettelijke malen diep adem, hetgeen hij in de laatste drie uren niet in staat geweest was te doen, daar hem de verwachting en ook de vrees, zijne rol voor het aangezigt des Konings niet goed te zullen uitvoeren, het hart beklemd hadden. Gedurende dien tijd was de schoolmeester, nadat hij van zijne eerste verbazing bekomen was, ijverig bezig, alle rondom hem verzamelde knapen, zoover hij hen met zijne lange armen en magere handen bereiken kon, op oorvijgen te vergasten; want hij beweerde, dat het choor, op het door hem met zijnen hoed gegeven teeken, niet snel genoeg met het hosanna ingevallen was. Voor de schooljeugd waren de indrukmakende gebaren van haren onderwijzer het sein tot eene algemeene vlugt - de predikant stak de vruchteloos bestudeerde aanspraak in zijn zak - kortom, ieder was te leur gesteld. Zoo ging het de anti-hurrah-partij.
Middelerwijl was de Koninklijke wagen voortgerold en tot het van dezer standplaats eenigzins verwijderde punt gekomen, waar de veldwachter, een zeer beleefd en den vooruitgang toegedaan man, aan het hoofd der hurrah-partij had post gevat. Allen hadden beloofd zich naar zijne aanwijzing te zullen gedragen. Toen derhalve het rijtuig hen voorbijreed, riepen zij hurrah! en bogen zich tot op den grond, hetgeen echter niets anders ten gevolge had, dan dat onder hunne buiging de koets voorbijsnelde, zonder aan eenen eenigen der geheele hurrah-partij de gelegenheid te laten om den Koning te zien.
De honden in het dorp hadden juist zoo geblaft, als men zulks, bij het doorkomen van ongekroonde reizigers, van hen gewoon was.
Op deze wijs vermogt dan geen van de talrijk vergaderde toeschouwers met juistheid te zeggen, wie van de aangekomene heeren de Koning geweest was. Zooveel slechts was uitgemaakt, dat niemand derzelven in voorkomen overeenstemde met de begrippen, welke men zich van eenen Koning gevormd had. Degeen, die bij de boeren nog het meeste effekt gedaan had, was 's Konings lijfkoetsier. Deze toch zwaaide zijne lange zweep, zonder zich in het minste te bekommeren of zij paarden of menschen trof; iets, hetwelk op eene voldoende wijs bewees, dat hij een duidelijk bewustzijn had van zijne hooge roeping, de lijfkoetsier eens grooten

{==451==} {>>pagina-aanduiding<<}
Konings en de zelfheerscher aller postpaarden in geheel het land te zijn.
De koets hield eindelijk stil voor de schoonste hoeve van het goote dorp; de Koning stapte uit, en ging, begroet door het uit ‘hurrah!’ en ‘God behoede den Koning!’ gemengde geroep, tusschen de toeschouwers door, het huis binnen. In het voorbijgaan klopte de landraad eenen der ijverig hurrah-roepende knapen op den schouder en zeide: ‘Bravo, mijn zoon! gij maakt het beter, dan de stomme Jorissen, uwe schoolkameraden, daar ginds;’ welk kompliment de knaap met eene diepe buiging, innerlijk welbehagen en de zekere hoop op een goed kersmisgeschenk aannam. Onverwijld ging de Koning met zijn gevolg aan tafel, en de maaltijd begon, zonder dat de boeren iets van een tafelgebed en nog minder van een' psalm vernamen. ‘Die, daar aan het boveneind der tafel, is de Koning,’ fluisterden thans onderling de aanschouwers, welke zich binnen en buiten het huis op de punten hadden zaamgedrongen, van waar men, al was het dan slechts in gunstige oogenblikken, een oog in de eetkamer kon werpen. Met de uiterste verwondering merkte men op, dat de Koning, volstrekt als een gewoon mensch, de eene beet na de andere in den mond stak, kaauwde en doorslokte.
Tegen den avond keerde gustaaf de IV naar Malmö terug, na, op de hier boven beschreven wijs, zijnen onderdanen een juist denkbeeld van eenen Koning gegeven te hebben.


De slag bij Lutzen in 1813.

(Vervolg van bl. 412.)

Ferdinand vond zijn regement op den terugtogt van Lutzen naar Bautzen, waar het wederom tot eenen veldslag kwam, in welken hij zich zoo voordeelig onderscheidde, dat hij door zijne strijdmakkers eenparig tot verkrijging van het ijzeren kruis werd aanbevolen. De bittere tijding van het sneuvelen zijns vriends, die spoedig bij deszelfs oom, den chef van het eskadron, waarin ferdinand diende, ontvangen werd, liet den armen jongen de vreugde over zijn geluk, dat hij ridder van het ijzeren kruis geworden was, niet

{==452==} {>>pagina-aanduiding<<}
genieten, en met treurig verlangen haakte hij naar een zeker en omstandig berigt van willem's dood. Eerst de wapenstilstand, die nu weldra volgde, verschafte hem hiertoe gelegenheid. Willem's regement lag niet ver van het dorp, waar het sterk versmolten huzarenregement kantonneerde. Ferdinand nam voor éénen dag verlof en reed naar het stadje.
‘Kapitein R. is te Görschen gevallen,’ verzekerden al de officieren van het regement, ‘als braaf soldaat gevallen, want de aangeboden lijfsgenade heeft hij, met koelbloedigen moed, van de hand gewezen; dit moet men hem tot eer van zijnen naam en van ons regement nageven. Vraag slechts de fuseliers, die met hem in het dorp geweest zijn, heer kameraad; zij zullen u verhalen, hoe het er toegegaan is.’ Tien of twaalf wilde knapen, de eenigen, welke, bij het bloedbad te Görschen, door de klingen der vijandelijke ruiters gespaard geworden waren, werden geroepen en verzekerden hetzelfde. Een oud onderofficier voegde er nog bij: ‘Ik heb digt nevens mijnen goeden Kapitein gestaan, toen de Beijersche officier hem den kop kloofde, en mijn bajonet heeft er den Beijerman voor geteekend; bijna geheel de kompagnie is met den Kapitein gesneuveld; wij overigen waren even gaarne met hem gestorven, en dat zou ook wel gebeurd zijn, hadden de dragonders er ons niet uitgehakt; - waren die maar vijf minuten vroeger gekomen, zoo was de Kapitein gered geweest. Ja, ja, kameraad, ik heb hem zien vallen, en zoo veel tijd niet gehad, dat ik hem ter zijde heb kunnen dragen, want de Beijerschen hebben ons, met de dragonders, die ons waren komen helpen, weder uit het dorp geworpen, en daarna hebben de Pommerschen het genomen.’
Troosteloos keerde ferdinand naar zijn regement terug, en bragt den ouden ridmeester het treurige nieuws, hetwelk hij opgedaan had. Bij denzelven vond hij zijne benoeming tot officier in het regement liggen, en werd, als zoodanig, nog dienzelfden dag gekommandeerd, om met een klein detachement naar Pruissen te gaan, ten einde er de landweer te helpen inrigten, zoodat hem naauwelijks tijd overbleef, om met weinige regels den zijnen tijding van zich te geven. Van willem schreef hij niets, daar hij den ongelukkigen te huis geene hoop kon geven, en hun toch ook het laatste vonkje daarvan door zijne maar al te zekere

{==453==} {>>pagina-aanduiding<<}
narigten niet ontrooven wilde. Uit Tilsit schreef hij vervolgens andermaal, en ontving aldaar ook, door brieven van zijnen vader en van zijne amalia, kennis van den treurigen toestand, waarin zij allen, en inzonderheid zijne ongelukkige zuster, zich bevonden.
De wapenstilstand was ten einde, en daags vóór het weder uitbarsten der vijandelijkheden was ferdinand met een aanvullingscommando bij het regement teruggekomen.
‘Ferdinand,’ zeî de Ridmeester, na de eerste begroetingen, ‘veel tijd, om van den marsch uit te rusten, kan ik u niet laten. Nog dezen avond rukken wij uit naar de keten der voorposten, en met het slaan van middernacht wordt de vijand aangegrepen. Van elk eskadron moet eene afdeeling voorwaarts rijden en zoo mogelijk de vijandelijke veldwachten verrassen, terwijl de overige manschap, voor het geval van nood, tot een tweede treffen bespaard blijft. Maak u derhalve gereed, mijn zoon, want ook gij met uwe schaar moet voorwaarts!’
Ferdinand, door den vurigsten ijver voor het welzijn van zijn lijdend vaderland bezield, en daarenboven wel bekend met de grondstelling van ieder wakker soldaat: ‘hoe meer dienst, hoe meer eer,’ verblijdde zich innig over het bekomen bevel en gunde zich naauwelijks zoo veel tijd, om slechts eenige rust en verkwikking na den zoo even ten einde gebragten marsch te genieten. Met het slaan van elven stond hij nevens zijne manschap op de loopplaats in het dorp, en ontving hier nogmaals de tot den overval noodige bevelen. Van elk eskadron werd eene afdeeling gedetacheerd en rukte zoo stil mogelijk uit; ook ferdinand met de zijnen, hebbende hij eenen boer te paard naast zich, die als wegwijzer dienen moest en eene lantaren onder zijnen mantel droeg. Onderweg werden de ruiterwachten, welke men geposteerd vond, medegenomen, tot dat men tot de uiterste derzelve gekomen en dus den vijand zeer nabij was. Ongeveer duizend schreden van een dorp, hetwelk, volgens verklaring van den boer, door Beijersche ligte kavallerij bezet was, werd achter een boschje halt gehouden. De boer moest bijlichten en ferdinand zag op zijn horologie. Het was kwart voor twaalven. Nog vijftien minuten, en het bepaalde oogenblik was daar! Allen klopte van verwachting het hart hoog en steeds hooger, naar mate de eene minuut na de andere vervloog.

{==454==} {>>pagina-aanduiding<<}

‘Zeer digt voor ons, heer Luitenant,’ fluisterde de huzaar, dien men, als verloren post, zoo even opgenomen had, ‘moeten de vijandelijke vedetten staan; ten minste heb ik heden, toen het nog dag was, twee Beijerschen hier bij dit boschje gezien.’
Zoo zacht mogelijk onderzochten de huzaren hunne pistolen, haalden de patroontasschen naar voren, en verbeidden, aldus voorbereid, het verlangde en geduchte oogenblik. De maan was bewolkt, en slechts dan, wanneer het voorbijdrijvend zwerk gedoogde, dat een harer stralen op den troep der gewapenden viel, kon ferdinand zijn volk overzien. De blanke doodshoofden aan de schakos schenen alsdan grijnzend naar den kant te staren, waar hun buit te zoeken was. Hoe nader de tijd kwam, des te stiller werd het; geen man, geen paard verroerde zich. Juist wilde ferdinand andermaal op zijn horologie te zien, toen de torenklok in het dorp begon twaalf ure te slaan.
‘In Gods naam, voorwaarts!’ kommandeerde ferdinand half luid en zwenkte zijne zwarte strijders om den hoek van het boschje. Naauwelijks was de halve troep het rond, of het quivive! der vijandelijke vedette liet zich hooren.
‘Marsch, marsch!’ riep ferdinand, en een kogel van den nu vurenden vijand vloog hem fluitend langs het oor. Snel waren de vlugtenden ingehaald, en ferdinand's sabel wierp den eenen derzelven van het paard, terwijl de ander door eenen onderofficier, die naast den luitenant reed, neêrgebouwen werd. In een oogenblik was het dorp bereikt, waarin echter de trompetter reeds alarm blies. Een troep ruiters, waarschijnlijk de veldwacht, die aan het uiterste einde van het dorp gelegen had en op het hooren van het door de vedette geloste schot snel te paard gestegen was, sprong den binnendringenden Pruissen te gemoet, doch werd met gemak en snel overhoop geworpen, zoodat het oponthoud, door deze ontmoeting veroorzaakt, naauwelijks merkbaar was. Pijlsnel vloog men nu het dorp binnen, waar alles nog in verwarring door elkander joeg. Midden in hetzelve stormde een in der haast bijeengeraapte hoop den aanrennenden huzaren tegen; vooraan een, die op een' grooten schimmel zat, welke door het halfdonker van den nacht ferdinand tegenschemerde en terstond daarop met diens zwarten ruin zamentrof.
‘Halt, Pruissische hondsvot!’ brulde de schimmelruiter,

{==455==} {>>pagina-aanduiding<<}
maar liet er oogenblikkelijk een klagend ‘Ach, God!’ op volgen, toen ferdinand's kling hem door het aangezigt joeg.
De ontruiterde schimmel maakte regtsomkeer, en stormde te gelijker tijd met ferdinand en diens huzaren op de aanrennende ligte kavallerij. Zonder moeite werd deze overhoop geworpen, daar, na den val van hunnen aanvoerder, want dit was de door ferdinand gevelde schimmelruiter, de hoop niet meer te ordenen noch te houden was. In wilde vlugt renden de Beijerschen naar het andere eind van het dorp, om aldaar in het ruime veld te geraken; maar ook hiervoor was gezorgd, vermits, volgens vroeger gemaakte schikking, een wakker onderofficier met twintig ruiters het plaatsje rondgereden was en thans ook van dien kant de vlugtenden te gemoet drong.
Vreeselijk ging men nu onder hen te werk; doch spoedig klonk uit het midden van den omsingelden hoop de kreet: ‘Pardon! pardon!’ - ‘Zit af!’ riepen van hunnen kant de zwarten. Dit barsche bevel werd door de beangste vijanden zoo snel mogelijk gehoorzaamd en op deze wijs geheel de troep gevangen genomen.
Ferdinand deed de buit gemaakte paarden zamenkoppelen, de gevangenen in het midden nemen, en draafde vervolgens, zonder zich langer op te houden, naar de plaats terug, die tot het herzamelen der uitgerukte troepen bestemd was, en waar het achtergebleven gedeelte van het regement geschaard stond.
Hier aangekomen, deed ferdinand rapport van de welgelukte verrassing, en zorgde vervolgens, zoo goed zulks geschieden kon, voor zijne gevangenen, die verder achterwaarts gebragt moesten worden en alvorens eenige verversching behoefden, hetgeen des te noodiger was, daar de meesten dier ongelukkigen gekwetst en nog niet verbonden waren. Tot den morgen wilde men hier blijven staan, omdat sommige detachementen nog terug verwacht werden. Middelerwijl hielden de huzaren zich bezig met de mantelzakken te doorzoeken.
‘Kijk eens!’ riep een flinke borst uit ferdinand's afdeeling, ‘daar heeft mij die weêrgasche vent een Pruissische sjerp in zijn' mantelzak!’ en met deze woorden haalde hij het uniformstuk, waarvan hij sprak, uit den buitgemaakten zak te voorschijn. Andere huzaren waren er bij gekomen, en allen bekeken, zoo goed de doorbrekende schemering

{==456==} {>>pagina-aanduiding<<}
toeliet, den buit van hunnen kameraad, zij hadden dien geheel ontrold, toen ferdinand op de groep oplettend werd en insgelijks toetrad.
‘Echt is ze,’ zeî een huzaar, de sjerp op de handen wegende, terwijl hij haar den Luitenant toereikte, ‘want zij is drommels zwaar!’ Ferdinand streek onnadenkend langs de blinkende strepen, toen hij plotseling in het midden eene dikte voelde. Het was de digt ineengeknoopte strik van een zijden lint. Een duister voorgevoel doortintelde hem. ‘Om Gods wil, laat mij zien!’ riep hij; ‘die sjerp, dunkt mij, ken ik!’
Hij bezag haar nader, en herkende, bij het nog flaauwe schemerlicht, de sjerp van zijnen vriend willem, welke zijne zuster maria gevlochten had. Vóór willem's uitmarsch had hij ze bezien, en hij wist ook, hoe maria met den vuurkleurigen strik gedweept had. Geen twijfel bleef hem over, het was de sjerp van zijnen willem. De mogelijkheid, om door dit middel iets naders omtrent zijnen gesneuvelden vriend te vernemen, kwam hem levendig voor den geest.
‘Richter,’ dus heette de huzaar, die de sjerp gevonden had, ‘zie dat gij den Beijersman vindt, welke deze sjerp in zijn bezit gehad heeft; - er is mij veel, er is mij alles aan gelegen, hem te spreken, want dit mensch moet mij narigten kunnen geven. God, als hij hem maar niet neêrgesabeld heeft!’
‘Leeft de kerel nog, heer Luitenant, zoo zal ik hem u spoedig leveren. Hier, van dit bontje is de mantelzak gekomen, en onder den geheelen hoop is maar één zoo'n paard. Wie bontje bereden heeft, moet ook van de sjerp weten!’ En hiermede liep richter achter het front naar de gevangenen. Vol angstige verwachting zag ferdinand hem na, en hoorde duidelijk, hoe hij onder den hoop der gevangenen vroeg: ‘Kameraden, wie van u heeft den bonten bereden?’ Geen antwoord. Mistroostig drukte ferdinand de sjerp van zijnen willem, van zijne maria, aan zijn hart, want hij dacht niet anders, dan dat de meester van het bonte paard onder de gesneuvelden zijn moest. Nog eenmaal hoorde hij richter zijne vraag herhalen, en een flaauw: ‘Ik!’ drong hem in het oor. Pijlsnel vloog hij naar de plaats, waar richter bezig was eenen ligten dragonder van den grond te heffen, wiens hoofd verbonden en die zoo zwak was, dat hij zonder hulp niet staan kon.

{==457==} {>>pagina-aanduiding<<}

‘Kameraad!’ riep ferdinard hem toe, ‘waar hebt gij die sjerp gekregen? Om Gods wil spreek!’
‘Bij Lutzen,’ antwoordde met naauw hoorbare stem de man, aan wien de vraag gedaan was, - ‘bij Lutzen,’ - meer kon hij niet uitbrengen en zonk half onmagtig in richter's armen.
‘Frederick!’ riep ferdinand, en de geroepen oppasser snelde naderbij. Ferdinand ontrukte hem de matten flesch, welke hij aan een koord om het lijf droeg, en reikte die den gekwetsten Beijer toe. Het arme mensch dronk, en, door den wijn verkwikt, was hij nu sterk genoeg om te spreken en antwoord te geven.
‘Bij Lutzen,’ zeide hij, ‘werd mij, aan het uiteinde van een dorp - ik geloof het ding heet Görschen - waaruit wij zoo even uwe dragonders verjaagd hadden, het paard onder het lijf doodgeschoten. Ik ging terug, en kwam aan eene plaats, waar wij kort te voren een' troep infanterie onder de klingen gehad hadden, en waar dooden en gekwetsten nog hageldigt op elkander lagen. Een jong officier lag met gekloofde schedel aan eene tuinschutting.’
‘Hemel, mijn willem! - was hij dood?’ riep ferdinand sidderend.
‘Ja, zoo kwam het mij voor, De sjerp hing hem over den schouder, en hij had ze krampachtig met de eene hand gegrepen, - een oogenblik staarde ik hem aan - daar zag ik, dat zich de hand bewoog. Ik kreeg innig medelijden, en ik dacht: Kom, hier moet gij eens een goed werk doen, wanneer het nog mogelijk is - wie weet, of gij in deze wereld er wel weder gelegenheid toe zult vinden! Ik hief dan den gekwetste een weinig op, bond hem eerst een' doek over de gapende wond in zijne hersenpan, en liet hem toen eenige druppels rum uit mijne veldflesch in den mond vloeijen.’
‘God loone er u voor, kameraad, - God loone u! Verder!’
‘Nu sloeg hij de oogen op, zag in het rond, drukte de sjerp, welke hij nog steeds in de hand geklemd hield, aan de bleeke lippen, hief de oogen naar den hemel, en keek mij toen aan met een' blik - heer Luitenant, met een' blik, dien ik voor geen koningrijk geven zou, en die mij in mijn laatste uurtje nog eens troosten en versterken zal! Zie, heer, ik ben een oude kerel; reeds vóór dertig jaren heb ik kogels hooren fluiten, - een lafaard ben ik niet - maar

{==458==} {>>pagina-aanduiding<<}
toen ik daar zoo dien gekwetsten Kapitein in mijnen arm had en hij mij zoo aankeek, zie toen liepen mij de zilte tranen over de wangen - want zóó was ik nog nooit te moede geweest, en - doch gij wilt eerst weten, hoe het verder ging - gered is hij.’
‘Gered? - leeft hij?’
‘Ja, ja, heer Luitenant, daarop kunt gij u verlaten, gered is hij, maar - gevangen. Ik dacht: half gedaan is niets gedaan; dus gaf ik mijnen lazarus eerst nog een' slok rum, liet hem toen weder voorzigtig tegen de schutting leunen, regt voorzigtig; - want de arme man was deerlijk toegetakeld; - de arm was hem ook verbrijzeld, en nog daarenboven had hij een paar steken in de borst. Vervolgens liep ik naar eene boerenwoning, en, ranselde met mijne kling zoo lang onder de boeren, die zich daar verscholen hadden, in het rond, tot dat eindelijk twee van hen besloten eene ladder te halen en den gekwetste er op weg te dragen. Zoo kwamen wij te Lutzen. Hier was een gewemel van gekwetsten, dat er naauwelijks doorkomen aan was. Ik liep om een chirurgijn op te zoeken, en liet zoo lang eenen ligt gekwetsten kameraad van mijn regement bij den Kapitein. Eindelijk had ik een' veldscheer bij de lurven gekregen, die bewilligde met mij te gaan en mijnen officier te verbinden. Toen ik bij den Kapitein kwam, was juist een Fransche voltigeur bezig hem de sjerp af te nemen, zonder zich door de beden van mijn' geblesseerden kameraad te willen laten gezeggen. Maar ik pakte het mannetje, en wierp het zoo, een stap of wat ver, tegen eenen muur, dat het schreeuwend en vloekend wegliep, zonder onzen gekwetste verder overlast aan te doen. Deze werd goed verbonden, en nu poogde ik hem op een' der wagens te krijgen, van welke er verscheidene gereed stonden, om de gekwetsten naar Weissenfels te brengen. Zoo als ik er juist een' gevonden had, wenkte mij de Kapitein tot zich, en zeide toen: “Kameraad, gij hebt den zegen van God almagtig aan mij verdiend, - ik kan het u niet vergelden; maar zie hier, neem mijne beurs, horologie en sjerp; de twee eerste voor u, - de sjerp, - kameraad, ik stel innig vertrouwen in u,” - (hij noemde mij vervolgens zijnen naam en den naam der plaats, waar hij te huis hoorde,
en verzocht mij, zoo het geschieden kon, den sjerp daarhenen aan den Predikant te bezorgen.) “De Franschen nemen ze mij anders toch af,”

{==459==} {>>pagina-aanduiding<<}
voegde hij er bij. “Mijn verzoek zult gij, hoop ik, mij niet afslaan. Bezorg het zoo als ik gezegd heb, en meld daarbij, hoe het met mij gesteld is, - misschien hebt gij er spoedig gelegenheid toe; ik wenschte zoo gaarne, dat zij vernamen, dat ik nog leef!” Met deze woorden drukte hij mij nogmaals de hand. Horologie en sjerp nam ik aan, met oogmerk om beide aan zijne verwanten te bezorgen; doch zijne beurs weigerde ik. Regt hartelijk zeiden wij elkander vaarwel; ik hief hem op den wagen, en ging toen weder naar mijn regement. De plaats, waar de Kapitein woonde, lag niet ver van Berlijn; daar wist ik den weg, alzoo ik eigenlijk een Pruis van geboorte en eerst in 1806 onder de Beijerschen gekomen ben. Ik besloot dus, zoodra ik in den omtrek der plaats gekomen zou zijn, mij bij de verwanten van den Kapitein zoo lang op te houden, tot dat ik Pruissische dienst kon krijgen, - want het leven onder de Franschen gevalt mij niet meer, en daarenboven viel het mij hard, tegen mijne landlieden te vechten. Gaarne had ik dit besluit op stel en sprong uitgevoerd; maar, de mensch wikt, God schikt! - bij Bautzen werd ik door het been geschoten en lag tot nu omtrent vóór acht dagen in het hospitaal - toen eerst ben ik weder bij het regement gekomen; nu, in dezen nacht hebben de Pruissen mij gehaald, zonder dat ik de moeite behoefde te nemen om bij hen te komen! - en dat is goed ook, want wie weet, of ik wel zoo gelukkig bij des Kapiteins familie gekomen zou zijn, als ik dacht. Gij zijt zijn bloedverwant; gij zult dit nu wel bezorgen, - hier is het horologie, hetwelk ik zorgvuldig verborgen heb, zoodra de trompetter alarm blies, want ik verwachtte er terstond al niets goeds van.’
Innig verblijd en gelukkiger, dan hij immer gedacht had te worden, door de van nieuws ontstane hoop op willem's leven, had ferdinand den eerlijken Beijersman voor zijne goede boodschap wel willen omhelzen. ‘Braaf, braaf mensch!’ riep hij, ‘waarmede kan ik u beloonen? Het horologie moet gij behouden; het is het uwe, naar den wil van den Kapitein zelven het uwe; de sjerp neem ik, - maar ik betaal ze u - daar, neem!’
‘Ei wat, heer Luitenant,’ hernam de Beijer, ‘beloonen hoeft gij mij niet; ook kunt gij dit niet doen, want de blik van den Kapitein heeft mij genoeg beloond, ik neem noch horologie noch geld, - God zij dank, heb ik beide niet

{==460==} {>>pagina-aanduiding<<}
noodig; doch, wilt gij mij regt gelukkig maken, zoo bezorg mij dienst in uw regement. De wond aan mijn hoofd is van geene beduidenis, en had mij slechts zoo aangedaan, omdat ik van de vorige nog zwak was. Een paar dagen rust en wat oppassing, zoo ben ik weder een duchtig ruiter.’
‘Dienst zult gij hebben, kameraad. Daarvoor laat mij slechts zorgen!’ - ‘Ja, broeder,’ riepen eenige officieren, die gedurende het verhaal er bij gekomen waren, ‘dien braven kerel moeten wij bij het regement hebben!’
‘Ja, ja!’ riepen de huzaren door elkander, ‘stijg maar, hoe eer hoe beter, weêr op je bontje!’
De goede man was buiten zichzelven van vreugde, en, in spijt van zijn nu verbonden hoofd, reed hij, bij het opbreken van het regement, op zijn trouwe bontje naast ferdinand, die hem in zijne afdeeling behield. Uit zijn naaste kwartier schreef deze naar huis, en meldde aan zijne bedroefde verwanten het blijde nieuws, dat hij opgedaan had, om door dezen verkwikkenden straal van hoop allen op te beuren, en om inzonderheid de smart zijner arme zuster te lenigen.

(Het vervolg en slot hierna.)


Pope als schilder.

Omstreeks het jaar 1720 kreeg pope zulk eenen hartstogtelijken lust in het schilderen, dat hij begon te weifelen, of hij zich aan het penseel of aan de schrijfpen behoorde te wijden. Hierdoor leverde hij een nieuw bewijs, hoe zelfs de verstandigste menschen niet zelden door hunne drift verblind worden, om aan eene gril of eene liefhebberij de voorkeur te geven boven de strekking van hun genie en het oordeel hunner gezonde rede. Deze dwaasheid van pope deed zijnen eerwaardigen vriend, den ouden jonathan richardson, de aanmerking maken: ‘Welke eene wonderlijke anomalie! welk eene verdooldheid van den menschelijken geest! Deze voortreffelijke dichter geeft zich alle bedenkelijke moeite, om voor den slechtsten schilder van zijnen tijd gehouden te worden, en spant met onzinnigen ijver al zijne krachten in, om in het slijk der kunst rond te woelen!’ Richardson sprak dit oordeel als een bevoegd regter, als een man van het vak, want ook hij werd door dezelfde dwaasheid aangestoken;

{==461==} {>>pagina-aanduiding<<}
doch hij toonde voor verbetering niet onvatbaar te zijn, zoodra hij bemerkte, als schilder geene uitstekende rol te zullen spelen: hij erkende volmondig, dat hij geen apelles was, en zijn brief, welken hij, met betrekking daartoe, aan swift geschreven heeft, is eene regtstreeksche satyre op zijne eigene pogingen als schilder. Hij zegt daarin: ‘Ik heb vijf à zes Madonna's neêrgeklad en ook eenige engeltjes, die er uitzien zoo als de Indianen zich hunnen duivel zouden hebben kunnen voorstellen.’ Het is almede bekend, dat swift driemaal gezeten heeft, om zich door hem te laten portretteren, en dat een dier afbeeldsels voor Miss van homrigh bestemd was. Dikmaals beproefde hij ook, de trekken zijner aangebedene Miss martha blount na te bootsen, maar merkte zelf te dien opzigte al lagehende aan: ‘Zeker zal zij mij in dit leven den smaad niet vergeven kunnen, dien ik door mijn portretteren harer uitnemende schoonheid heb aangedaan.’


Spaansche logementen.

De ontvangst en het onthaal, welke den reiziger in een Fransch of Engelsch logement te beurt vallen, zijn zeer onderscheiden van die, welke hem in eene Spaansche herberg wachten. In eene posada wordt men door geen' dienstvaardigen tafelknecht, met het servet over den arm, onder diepe buigingen het huis binnengeleid; geen aardig juffertje ontvangt u al neigende, en verwelkomt u met den vriendelijken blik harer schitterend zwarte oogen. In Spanje ontvangt en verwelkomt den reiziger geen mensch; niemand vraagt naar zijne bevelen of zijne wenschen; men laat het aan hemzelven over, al tastende langs de donkere steenen muren zijnen weg te zoeken, tot dat hem eindelijk eene lichtschemering van het op den grond ontstoken vuur naar de keuken wijst. Geene mindere opmerking verdient het dat de rang des reizigers niet het geringste onderscheid in deszelfs behandeling te weeg brengt. Dáár ontmoet men geene bijzondere gebruiken tot het verwelkomen van den met extrapost reizenden gentleman, van den gewonen reiziger met de diligence, en van de gasten eens nog minderen rangs. In eene Spaansche posada zijn alle standen gelijk: geene afzonderlijke tafels worden er aangeregt, geene bijzondere eer bewezen;

{==462==} {>>pagina-aanduiding<<}
er is geene rangorde, er bestaan geene beleefdheidsformulieren; de caballero, de koopman, de muilezeldrijver worden, de een als de ander, aan zichzelven overgelaten.


Visites en contra-visites.

Onlangs herstelde een oude zonderling, in eene kleine stad in Engeland, van zijne vrij gevaarlijke ziekte. De heelmeester van het plaatsje, die, gelijk in de Engelsche provincie-steden menigmaal het geval is, te gelijk ook apotheker is, zond hem door eenen leerling de rekening wegens de visites, welke hij bij hem afgelegd en de artsenijen welke hij hem geleverd had. Nadat de oude man de rekening zorgvuldig had nagegaan, zeî hij met veel ernst tot den discipel van Eskulapius: ‘Zeg uwen meester, dat ik hem de geleverde geneesmiddelen zonder eenige korting betalen zal; maar dat, wat zijne visites betreft, ik niet in gebreke blijven zal, mijne contra-visites bij hem af te leggen.’


Scribe.

Scribe, dat gelukskind van het Fransche drama, heeft onder alle schrijvers wel het best verstaan, uit inkt goud te maken. Sedert zijn eerste stuk ten tooneele verscheen, houdt hij naauwkeurig boek van de vertooning en de opbrengst zijner fabrikaten. Het is thans dertig jaren geleden, (in 1811) sints zijn eerste stuk in den vaudeville-schouwburg gegeven werd; dit, met de meeste daarop in den eersten tijd gevolgde, reeds lang vergeten product heette de Dervisch. Den 31sten December van het jaar 1840 vertoonde de schrij ver van het Verre d'eau zijn rekenboek aan eenige vrienden; blijkens hetzelve, heeft scribe, tot op die dagteekening, uit de opbrengsten der Fransche schouwburgen, niet minder dan 2,102,000, zegge twee millioenen eenmaal honderd en twee duizend francs, in den zak gestoken!


Tegenwoordigheid van geest.

Gustaaf wasa, de bevrijder en Koning van Zweden, had zijne gemalin katharina, met welke hij geen gelukkig leven geleid had, door den dood verloren. Hij ging tot een tweede huwelijk over, en koos nu eene dame, die jong en schoon was, margaretha, de dochter van eenen voormaligen Rijksraad. Zij was vroeger reeds met den jongen sture, eenen Zweed van voorname geboorte, verloofd geweest, en werd door hem allerteederst bemind; desniettemin beslisten

{==463==} {>>pagina-aanduiding<<}
de verwanten der bruid en hare eigene staatszucht, door den glans eener kroon verlokt, ten voordeele van gustaaf. Margaretha werd Koningin, en de echtvereeniging in October 1536 te Stokholm voltrokken. Voor altijd was nu voor sture de geliefde bruid verloren. Teeder had hij haar bemind; teeder had zij zijne min beantwoord. Nu was zij Koningin en zijne liefde hopeloos. Desniettemin wenschte hij vurig, haar nog eenmaal te zien. Niet lang na haar huwelijk begaf hij zich naar het koninklijk paleis, en wist zich met haar, die zijne bruid geweest en thans zijne Koningin geworden was, eene geheime zamenkomst te verschaffen. Hij lag juist, door zijnen hartstogt weggesleept, voor haar op de knieën, toen de Koning onverwacht in de kamer trad. ‘Wat beteekent dit tooneel?’ vroeg gustaaf op forschen toon. Zonder de tegenwoordigheid van geest der Koningin zouden beide waarschijnlijk verloren geweest zijn. Bedaard nam margaretha het woord en zeide: ‘Sture verlangt mijne zuster marita ten huwelijk, Sire!’ De Koning gaf oogenblikkelijk zijne toestemming, en sture kreeg op deze wijs eene vrouw, aan welke hij nimmer gedacht had. De echtverbindtenis was gelukkig, en dertien kinderen zijn daarvan de vrucht geweest.


Goddelooze hoop, het uitwerksel van angstige beschroomdheid.

Toen eens, in zeker gezelschap, het gesprek onder anderen viel op de zonderlinge uitwerkingen, welke soms vrees en angst kunnen te weeg brengen, gaf een hooggeacht Godgeleerde de meening te verstaan, dat zij bij anders brave lieden zelfs misdadige wenschen kunnen verwekken. Als bewijs zijner stelling verhaalde hij het volgende: ‘Toen ik nog te E. woonde, had ik eenen amanuensis, die een goed maar uiterst bedeesd jong mensch was. Na veel en aanhoudend aansporen van den kant zijner vrienden, had hij eindelijk het heldhaftige besluit genomen, om te wagen, eens op een naburig dorp, waar des zomers vele aanzienlijken, die in den omtrek hunne buitenplaatsen hebben, ter kerke gaan, te prediken. De predikant nam het aanbod van den jongman aan, en liet hem zelf den zondag kiezen, waarop hij zijne preek wenschte te doen. Vlijtig arbeidde hij nu aan zijn opstel, en gaf mij hetzelve vervolgens ter beoordeeling. Ik vond de preek, met eenige kleine veranderingen, niet onwaardig om aldaar gehouden te worden, en deelde den jongen man nog eenige raadgevingen mede, ten einde daarvan, bij het van buiten leeren en uitspreken zijner rede, gebruik te maken. De bepaalde zondag kwam inmiddels steeds nader. Eensklaps begon het jonge mensch mij te klagen, dat hij van angst over de preek, welke hij houden moest, bijna niet wist, wat hij deed. Ik hield hem

{==464==} {>>pagina-aanduiding<<}
alles voor, wat geschikt kon zijn, om hem van die schroomvalligheid te ontheffen, en inderdaad scheen hij ook iets geruster te worden; doch vrijdagavond vóór den bepaalden zondag komt hij weder bij mij, en verzekert mij, dat zijne benaauwdheid zoo groot geworden was, dat hij duidelijk voorzag, de preek niet te zullen kunnen houden. Daar ik nu wel bemerkte, dat hij vooralsnog geen' meester over zijnen angst zou kunnen worden, herinnerde ik hem alleenlijk zijnen pligt, om in dat geval den predikant, voor wien hij het prediken op zich genomen had, onverwijld door eenen bode te doen weten, dat hij verhinderd was de preek te doen, ten einde alzoo die geestelijke gelegenheid hebben mogt, zich nog eenigermate voor te bereiden, om zelf te prediken. “Ach!” zeî de schroomvallige, “ook dat zou ik niet gaarne doen.” - “Wel,” vroeg ik, “waarop wilt gij dan wachten? Hoopt gij misschien, zaturdagavond of zondagochtend van uwe angstvalligheid bevrijd te zullen zijn?” - “Dat niet ... maar,” (al stotterend kwamen de woorden er uit) “het blijft toch altijd mogelijk, dat in den nacht vóór zondag .... de kerk afbrande.” - Ik (dus ging de verhaler voort) schreef nu zelf aan den predikant, en berigtte hem, dat, tot mijn leedwezen, mijn amanuensis door eene onoverkomelijke verhindering belet werd de preek te houden.’


Te laat.

Het gesprek van den dag liep te Parijs op den 11den April l.l. over de tragi-komische verrassing van den bankier M * * op de Chausée d' Antin, toen hij bij eenen man, die geld op onderpand schiet, de diamanten zijner vrouw, welke 120,000 francs gekost hadden, voor 50,000 francs beleenen wilde. ‘Neem er de echte steenen uit,’ zeî hij tot den woekeraar, ‘en zet valsche daarvoor in de plaats, want ik zou liefst niet willen, dat de zaak ruchtbaar wierd.’ - ‘Gij komt te laat, Mijnheer,’ antwoordde de ander; ‘uwe vrouw is u te gaauw geweest: reeds een jaar geleden heb ik de echte steenen van haar gekocht.’


Letterkennis geen vernuft.

Men wilde eens eenen letterkundige aan iemand voorstellen als een' man van vernuft, zijner kennismaking wel waardig; ‘want,’ voegde de voorsteller er bij, ‘hij kent den geheelen montaigne van buiten.’ - ‘Dan behoeft gij zoo veel moeite niet te nemen,’ was het antwoord; ‘ik bezit het werk zelf.’






{==465==} {>>pagina-aanduiding<<}

Mengelwerk.




Gissing naar den ouderdom van het boek Job.

Ofschoon eenige geleerden het boek job onder de jongere voortbrengselen van den alouden letterkundigen akker rangschikken, en hun gevoelen vooral daardoor trachten te staven, dat mozes het niet schijnt gekend te hebben, en david en salomo de eersten zijn der gewijde schrijvers, bij wie men sporen van bekendheid met dit boek aantreft; de meesten nogtans, en onder anderen ook de Hoogleeraar van der palm, (*) komen met elkander overeen, dat dit boek het oudste dichtstuk der wereld is, en op het tooneel der aartsvaderlijke eeuw te huis behoort.
Bij de innerlijke, uit de taal en zeden ontleende, bewijzen voor dit laatste gevoelen waagde ik eene gissing te voegen, waartoe ik bij het lezen van twee Chaldeeuwsche opschriften in de stad Palermo, op bevel van willem II in het Latijn vertaald, aanleiding kreeg. Het eerste luidt aldus: ‘Toen izaäk, de zoon van abraham, in de vallei van Damas (†) heerschappij voerde, en ezau, de zoon van izaäk, in Iduméa regeerde, landden verscheidene Hebreeuwen en een groot aantal inwoners van Damas en Phenicië op dit driehoekig eiland, en kozen hunne verblijfplaats in deze schoone streek, aan welke zij den naam gaven van Panormus.’ (§) - Het tweede opschrift, op de poort der stad, luidt volgender wijze: ‘Er is geen andere God dan God alleen; geen andere

{==466==} {>>pagina-aanduiding<<}
mogendheid dan deze zelfde God; geen andere heerscher (gebieder) dan de God, dien wij aanbidden. De bevelhebber van dezen toren is sépho, zoon van eliphaz, den zoon van ezau, broeder van jacob, den zoon van izaäk, den zoon van abraham. De naam van dezen toren is Baych, en die van den naburigen toren is Pharat.’
Wij laten het gevoelen omtrent den tijd der stichting van Palermo en den ouderdom der opschriften daar. De schrijver der Reis naar Sicilië (*) stelt, dat deze stad gesticht is door eene Grieksche kolonie, derwaarts gelokt door de schoone verhalen van archias van Corinthe, in het derde jaar der vijfde Olympiade, of in 758 vóór onze jaartelling; terwijl er zijn, die meenen, dat de opschriften hun aanzijn zouden te danken hebben aan den hoogmoed der Saracenen, die in de negende eeuw Sicilië innamen. (†) Zeker gaat het, dat Palermo of Panormus onder de oudste steden behoort, (§) en de inhoud althans der opschriften geschiedkundig niet onecht kan zijn. In het tweede der opschriften komt de naam voor van eliphaz, den zoon van ezau, en negen malen vindt men dezen naam in het boek Genesis en der Chroniken (※) aan den zoon van ezau gegeven. Bekend is het ook, dat ezau verscheidene zonen had, waarvan de oudste eliphaz heette, gewonnen bij zijne vrouw ada; dat de oudste dier zonen, dat is eliphaz, mede verscheidene zonen had, waaronder teman en
zéphi of zepho voorkomen, en dat zij vorsten waren in het land Edom of Iduméa, in het gebergte van Seïr. In het boek job komt viermaal de naam voor van eliphaz den Temaniter, en wordt daardoor steeds dezelfde persoon aangeduid, gelijk in het boek Genesis en der Chroniken altoos van slechts éénen eliphaz,

{==467==} {>>pagina-aanduiding<<}
namelijk den oudsten zoon van ezau, gesproken wordt. Er zijn derhalve, naar het bij den eersten opslag schijnt, twee personen in het gansche O.T. onder den naam van eliphaz bekend. Nemen wij nu aan, hetgeen niemand zal willen afraden, dat eliphaz's oudste zoon, t.w. teman, aan één' zijner zonen den naam van zijn' vader, of eliphaz, gegeven heeft, dan wordt het niet onwaarschijnlijk, dat deze jonge eliphaz het epitheton of den bijnaam moest krijgen van den Temaniter, of den zoon van teman, (of wel tot het gezin van teman behoorende) om hem van zijnen grootvader eliphaz, den vader van teman, te onderscheiden. (*) Ik vertaal hier met opzet zoon van teman, en geloof niet, dat men die vertaling zal verwerpen. Het is toch onbillijk, dat men Temaniter, Suhiter, Jebusiter enz. altoos zou willen vertalen: afstammeling, of tot den stam van teman, suha, jebus enz. behoorende. Wanneer de nakomelingschap van iemand reeds een stam geworden was, zou het moeijelijk geweest zijn, den leden van den stam dan eerst den naam hunner afkomst te geven. Men deed dit dus noodwendig dan al, wanneer de
nakomelingschap nog maar een gezin of familie uitmaakte. En als men ons dit wil toegeven, dan zou ik het bijkans voor uitgemaakt durven houden, dat de oudheid van het boek job tot de tijden van jacob en ezau opklimt.
Bij deze gissing waag ik nog eene tweede, welke aan de eerste niet weinig waarde schijnt bij te zetten. De naam van job komt nergens anders in den Bijbel voor. Hieruit zou ik opmaken, dat dezelve bij de Israëliten niet bekend was, maar eene verkorting is van den naam jobab; en deze jobab is weder een afstammeling van ezau en een

{==468==} {>>pagina-aanduiding<<}
der Koningen van Edom! (*) De opsteller van het boek job heeft misschien jobab in job veranderd, of omdat hij eene toenmalig gebruikelijke verkorting van dien naam volgde, of omdat hij den naam van den hoofdpersoon zijner geschiedenis wilde bedekt houden, zonder dien nogtans geheel te verzwijgen. En op deze wijze zou de naam job, zoowel als eliphaz, voor het aartsvaderlijk tijdperk dezer geschiedenis pleiten.
Wat den derden hoofdpersoon der geschiedenis aangaat, namelijk bildad den Suhiter. Wij weten, dat een van abraham's zonen uit ketura suah genaamd (†) en woonachtig was in Woest-Arabië. Deze suah was mede vader van een' grooten stam, die naar zijnen naam genoemd werd; en als men nu de bijvoeging van den Suhiter eenvoudig vertaalt: den zoon of kleinzoon van suah, en de gedachte varen laat, dat men juist een' nakomeling in een' reeds verren graad van verwantschap op het oog moet houden, dan moet ook deze bildad in den aartsvaderlijken tijd zijne plaats vinden, ofschoon zijn naam (bildad) nergens elders dan in job voorkomt. - Voorts verschijnt nog zophar de Naämathiter. De naam zophar komt wederom nergens in het O.T. voor, dan alleen in het boek job. Misschien echter biedt dezelve ons daarom juist gelegenheid aan tot eene welligt geoorloofde gissing, dat namelijk de laatste letter van het woord, de Resch, door de haast of onnaauwkeurigheid der afschrijvers, in de plaats gesteld is van de Chet; eene onnaauwkeurigheid, welke ten aanzien van andere letters meermalen begaan, en door de groote overeenkomst van gedaante der beide letters Chet en Resch niet geheel onwaarschijnlijk is. (§)

{==469==} {>>pagina-aanduiding<<}
Het laatste been der letter Chet door een' der afschrijvers in de haast weggelaten, wordt dezelve al dadelijk een Daleth; en de gelijkenis van deze letter aan den Resch is zoo groot, dat zij ligt met elkander kunnen verwisseld worden. Wil men nu deze veronderstelling toegeven, dan wordt zophar zophah, en deze zophah was een der nakomelingen van aser. (*) Doch die naam staat te ver in de geslachtslijn van aser, dan dat wij er voor ons tegenwoordig oogmerk ons voordeel mede doen kunnen; behalve dat ook de Septuaginta, of de vertaling der zeventigen, van het O.T. overal soôphar heeft. (†) Intusschen is het juist geen vereischte, dat dezelve in de vroegste Mozaïsche geslachtsregisters voorkome, en niets belet ons te gelooven, dat zophar of zophah ten tijde der Aartsvaderen geleefd hebbe, en wel toen jacob met zijne zonen in Kanaän woonde. De naam van den Naämathiter, welke met die van Namiter niet verward moet worden, zal hoogstwaarschijnlijk aanduiden, dat hij van Naäma, eene stad in Juda, geboortig was. (§) - Naäma, de moeder van Koning rehabeam, bijgenaamd de Ammonitische, kan wel in geen aanmerking komen, dewijl ik mij niet herinner, ergens in den Bijbel een voorbeeld gevonden te hebben, dat eene vrouw haren naam aan eenen stam of nakomelingschap gegeven
hebbe. (※)
Eindelijk treffen wij nog den naam aan van elihu, den zoon van baracheël den Buxiter. (‡) Ook deze behoort tot de aartsvaderlijke tijden. Baracheël toch was de zoon of kleinzoon van buz; en deze was de zoon van nahor, den broeder van abraham. (**) Wij vinden van hem aange-
{==470==} {>>pagina-aanduiding<<}
teekend, dat hij was van het geslacht rams. Dezen naam houden eenigen voor eene verkorting van aram, den naam van eenen Syriër, naar wien een huisgezin of geslacht van Syriërs, waaruit elihu gesproten was, zou toegenaamd zijn. Anderen houden ram voor den vader van aminadab, (1 Chron. II:9, 10) die ook aram genoemd wordt (matth. I:4.) Anderen weder houden hem voor abram, (Gen. XI:27) die vervolgens abraham genoemd werd (Gen. XVII:5.)

Batavia, 26 Aug. 1840.
Dr. s.a. buddingh.


Madame Mara.

Er bestaat eene opmerkelijke omstandigheid, die noodwendig de aandacht van elken beminnaar der kunsten moet treffen, en van welke men tot nog toe de ware reden niet doorgrond heeft; te weten, dat heden ten dage de theatrale loopbaan der groote kunstoefenaars veel minder langdurig is, dan zij het eertijds was. Madame pasta keert in den bloei harer jaren tot het afgezonderde leven terug; Madame malibran sterft, neêrgedrukt onder den last harer lauweren; het publiek te Londen en te Parijs schijnt Mejuffer grisi reeds moede te worden; rubini is voornemens het tooneel te verlaten; terwijl daarentegen de billington, de marchesi, david, de vader, en zelfs Madame catalani, hunne kunstgaaf eene kwarteeuw behouden hebben, en terwijl braham, en bovenal Madame mara, wier kunstleven waarlijk bijna een wonderverschijnsel geweest is, hunnen roem nog veel langer hebben mogen genieten. Is het de aard der hedendaagsche muzijk, waaraan men dit verschil moet wijten? Is het misschien de steeds toenemende wuftheid des publieks, hetwelk behagen schijnt te scheppen, de tooneelmonarchen even gemakkelijk van den troon te bonzen, als die, door welke het bestuurd wordt? Of zou het ook wel de overmatige hoogte der bezoldigingen wezen, welke men tegenwoordig aan groote kunstenaars toekent, en die, hen te

{==471==} {>>pagina-aanduiding<<}
vroeg naar het dolce far niente doende haken, hun het verlangen ontneemt van gedurig nieuwe pogingen te doen om te behagen? Wij zouden bijna overhellen om te gelooven, dat alle drie deze oorzaken zich vereenigen, om het door ons opgemerkte uitwerksel te weeg te brengen; eene opmerking, ons ingeboezemd door de herinnering van Madame mara's levensloop, van welke wij voornemens zijn, onzen lezeren hier een beknopt overzigt te geven.
Gertrude elisabeth schmal werd in 1749 te Kassel geboren. Zij was de eenige dochter van johann schmal, toonkunstenaar en hersteller van muzijkinstrumenten. Reeds van hare vroegste jeugd af aan toonde zij zulk een vurig verlangen om de viool te leeren bespelen, dat haar vader bewilligde, haar eenige lessen op dat instrument te geven, en inderdaad maakte zij daarop weldra buitengewone vorderingen. Daarenboven was zij met eene stem begaafd, welker streelende zoetheid en groote omvang opmerkelijk waren. Tien jaren oud zijnde, verzelde zij haren vader, eerst naar Frankfort, vervolgens zelfs naar Londen, waar zij in de taverns speelde en zong, met dankbaarheid ontvangende, wat de toehoorders haar wel wilden geven. Nogtans bleef haar roem niet lang binnen dien nederigen en engen kring beperkt. Zij werd in eenige voorname gezelschappen voorgesteld, en inzonderheid hare stem werd het voorwerp der algemeene bewondering. Men deed den ouden schmal begrijpen, dat zijne dochter de viool moest laten varen, welker beoefening hinderlijk voor de ontwikkeling van haar zangtalent kon zijn, en die daarenboven geen bevallig instrument was in de handen eener vrouw. In haar geboorteland teruggekomen, nam zij er eenige zanglessen van eenen ouden Italiaanschen maëstro, paradisi geheeten.
Daar schmal wenschte, aan zijne dochter een meer vast bestaan te verschaffen, deed hij pogingen, om haar eene plaats onder de muzijk des Konings van Pruissen te verschaffen, en frederik gelastte zijnen eersten zanger morelli, hem een rapport in te leveren over de soort van talent, hetwelk de jonge schmalin bezat; want dus noem-
{==472==} {>>pagina-aanduiding<<}
de men haar, volgens het toenmalig gebruik der Duitschers, om aan de geslachtsnamen van vrouwen eenen vrouwelijken uitgang te geven. Morelli antwoordde den Koning, dat zij zong als eene Duitsche; en dit alleen was genoeg, om frederik tegen haar voorin te nemen; ook werd haar aanzoek van de hand gewezen. Alstoen begaf zij zich naar Leipzig, waar zij zich met zoo veel bijval op een Concert liet hooren, dat zij eene verbindtenis aan het kleine Duitsche tooneel verwierf. Te gelijker tijd legde zij zich toe op de studie van het klavierspel, en maakte daarin zulke snelle vorderingen, dat zij eerlang in staat was, publieke concerten te geven. Van Leipzig ging Mejuffer schmal naar Dresden, waar haar kunstroem bleef aangroeijen, en alstoen besloot haar vader, andermaal eene poging bij den Koning van Pruissen te doen; maar op alle aanzoeken, welke men hem deed, gaf frederik steeds niets anders tot antwoord, dan: ‘Eene Duitsche zangeres!.... ruim zoo gaarne zou ik mijn paard hooren hinniken.’ Eindelijk echter kreeg nieuwsgierigheid bij den Koning de overhand, en hij deed haar bij zich in de zoogenaamde kleine vertrekken ontbieden. Toen zij binnenkwam, zat frederik voor het klavier, nam haar, met zijnen scherpen blik, zwijgende, een tijdlang op, gelastte haar vervolgens te naderen, en zeide min of
meer barsch: ‘Gij komt om iets voor mij te zingen?’ - ‘Wanneer zulks uwe Majesteit behaagt,’ antwoordde Mejuffer schmal; en, zich aan het klavier plaatsende, zong zij eene aria, zonder zich evenwel bijzonder veel moeite te geven, want het paardengehinnik lag haar nog altijd op het hart. Toen zij geëindigd had, vroeg de Koning haar, of zij in staat was op het eerste gezigt van het blad weg te zingen. Toen zij dit met ja beantwoordde, trok hij een geschreven zangstuk van zeer groote moeijelijkheid uit den zak, en met een voorkomen van ongeloovigheid legde hij het haar voor. De jonge zangeres, er nu hare kunsteer in betrokken ziende, nam het manuscript, en voerde het stuk met zulk eene volkomenheid uit, dat de door haren zang bekoorde frederik geene andere proeve verlangde, maar haar op staan-
{==473==} {>>pagina-aanduiding<<}
den voet, met den rang van prima donna, aan de groote Opera verbond.
Te Berlijn in eene zoo luisterrijke betrekking gevestigd, en op het toppunt van haren roem, zag Mejuffer schmal zich weldra door eenen zwerm van aanbidders omringd, die naar hare hand dongen. Zij gaf de voorkeur aan jan baptista mara, een' kunstoefenaar van geene geringe bekwaamheid op de violoncel, maar van een' ruwen aard en een niet zeer geregeld gedrag. De Koning, die hem kende, deed de jonge zangeres waarschuwen voor de dwaasheid, welke zij op het punt stond om te begaan; maar haar besluit was genomen. Zij huwde mara, en weldra had zij er berouw van. De wonderlijke luimen van haren man en de ondeugd van dronkenschap, waaraan hij zich gedurig overgaf, maakten haar uiterst ongelukkig. Nogtans verdroeg zij hem verscheidene jaren lang. Straks zullen wij zien, bij welke gelegenheid deze echtelingen zich gescheiden hebben. Middelerwijl willen wij opmerken, hoe de lompheid van mara's manieren zoo algemeen bekend was, dat zij hem niet zelden zeer scherpe antwoorden op den hals haalde. Op zekeren avond zong zijne vrouw in het geestelijk Concert te Parijs. Een liefhebber, zeer gevoelig voor het bekoorlijke der muzijk, maar naar het schijnt niet zeer ervaren in de Italiaansche taal, riep uit al zijne magt: ‘Bravo! bravo!’ De Heer mara, die naast hem zat, maar niet dacht dat hij hem kende, veroorloofde zich, hem, op eenen toon, welken hij nog al beleefd poogde te maken, toe te voegen: ‘Mijnheer zal gelieven op te merken, dat men in Italië bravo aan de mans en brava aan de vrouwen toeroept.’ - ‘Ik begrijp u, Mijnheer,’ hernam de liefhebber; ‘en het is ongetwijfeld om dezelfde reden, dat Mevrouw uwe echtgenoote Madame mara is en UEd. Mijnheer maro’
(maraud.) (*)
Madame mara bleef drie jaren lang te Berlijn. Na

{==474==} {>>pagina-aanduiding<<}
verloop van dien tijd, daar eenige reizende Engelschen haar verhaald hadden, hoe gemakkelijk vreemde kunstenaars in Engeland hunne fortuin maakten, kreeg zij eenen sterken lust, om Grootbrittanje te bezoeken. Maar, hoe zou zij uit Pruissen geraken? Zij wist, dat het vruchteloos zijn zou, daartoe verlof van den Koning te vragen, want dat hij het nimmer verleenen zou. Zij veinsde derhalve, de buitenlucht te moeten genieten, om van de gevolgen eener ziekte te bekomen, die niets minder dan geveinsd geweest was; en, toen zij hiertoe een verlof bekomen had, maakte zij daarvan gebruik, om naar Weenen te gaan. Hare vlugt vernomen hebbende, zond frederik in aller ijl eenen koerier aan zijnen Ambassadeur, met last om de uitlevering der zangeres van den Keizer te vragen; maar joseph, die zelf een groot bewonderaar van hare begaafdheden was, waarschuwde haar, zoo snel mogelijk Weenen te verlaten, opdat hij den Koning mogt kunnen antwoorden, dat deszelfs aanzoek te laat kwam. Werkelijk hielden mara en zijne vrouw zich eenigen tijd verborgen, en, toen frederik's toorn bekoeld was, keerden zij naar Weenen terug, waar zij twee jaren vertoefden, alzoo de voorslagen, die hun uit Londen gedaan waren, zonder gevolg bleven. Van Oostenrijk begaf Madame mara zich naar Frankrijk, alwaar zij zich herhaalde malen in het geestelijk Concert liet hooren, maar waar zij eene geduchte mededingster vond in Madame todi. Men verhaalt bij die gelegenheid, dat, een liefhebber aan een ander gevraagd hebbende, welke der beide zangeressen hij boven de andere verkoos, deze ten antwoord gaf: ‘Ah, c'est bientôt dit.’ (bien
todi.)
Het was den 29sten Maart 1784, dat Madame mara voor het eerst te Londen in het Pantheon zong. Zij debuteerde met eene groote aria van pugnani, en zong in het tweede gedeelte van het Concert eene aria van naumann. De bijval, dien zij won, was kolossaal. Van dat oogenblik af werd Engeland, vele jaren lang, haar gewoon verblijf. Maar zoo, van den eenen kant, haar verwonderlijk talent er haar talrijke eerekroonen en nog tal-
{==475==} {>>pagina-aanduiding<<}
rijker guinjes verwierf, had zij er menigen smaad te verduren, welken deels haar weinige eerbied voor het publiek haar berokkende, deels de niet zeer handelbare luim van datzelfde publiek. Het eerste krakeel had plaats bij het gedachtenisfeest van händel in de abdij van Westminster. Nimmer nog had Madame mara bewonderenswaardiger talent aan den dag gelegd, dan in het lied: ‘Want ik weet, mijn Heiland leeft,’ en in dat: ‘Looft den Heer!’ Niettegenstaande den verbazenden omvang van het kerkgewelf, trilde hare stem door hetzelve met zulk eene kracht en zoetheid tevens, dat zij haren toehoorders onwillekeurige tranen uit de oogen perste. Doch, gelijk wij gezegd hebben, deze dag was haar, in een ander opzigt, noodlottig. Daar zij onvoorzigtig genoeg geweest was van, terwijl de koren zongen, te gaan zitten, niettegenstaande al de toehoorders en zelfs Hunne Majesteiten stonden, werd deze onvoegzaamheid haar in de dagbladen van dien tijd scherp verweten. Vervolgens beging zij andermaal een' dergelijken misslag bij de muzikale plegtigheid te Oxford, daar zij na het zingen van haar solo ging zitten. De Vicekanselier haar hebbende doen aanzeggen van op te staan, stond zij op, maar om heen te gaan. Alstoen deed de Vicekanselier haar verwittigen, dat zij niet
behoefde terug te komen, en verbood haar tevens voortaan te Oxford te zingen. Madame mara verontschuldigde zich in de dagbladen met te zeggen, dat, sedert eene pleuris, welke zij in Duitschland gehad had, haar eene gedurige pijn in de zijde was overgebleven, welke haar niet veroorloofde lang te blijven staan. Ongelukkiglijk bezigde zij in haren brief uitdrukkingen, die voor den Vicekanselier zeer honend waren; zoodat hare regtvaardiging haar meer schaadde dan baatte. Na dien tijd was haar verblijf in Engeland niet dan eene voortdurende reeks van aanvallen, tegenbeschuldigingen en kleine twisten tusschen haar en de dagbladen. De bijzonderheden van dit gekrakeel zouden tegenwoordig van gering belang zijn; maar, om de aardigheid, zullen wij een enkel der tegen haar in het licht gegevene artikels overschrijven; het is uit the World van

{==476==} {>>pagina-aanduiding<<}
Maart 1792. Dit uittreksel kan tevens een denkbeeld geven van den stijl der Engelsche dagbladen in dien tijd.

‘Aan Madame mara.

Zeg mij, Madame, of gij in 1784, bij hel gedachtenisfeest van händel, niet den eerbied, dien gij aan de koninklijke familie verschuldigd waart, op de lompste wijs geschonden hebt, door gedurende de koren te gaan zitten, en heen te gaan, toen gij gezongen hadt?
Hebt gij te Oxford met even zoo geheel de Universiteit beleedigd? en hebt gij daarover geen verwijt ontvangen, met het bevel om niet weder op te treden?
Hebt gij, bij het Concert van salomon, het publiek niet langen tijd op u laten wachten? Werdt gij daarna bij uwe verschijning niet uitgefloten; en werd niet uw man, om zijn onbeschoft gedrag te dezer gelegenheid, van de trappen geworpen?
Zijt gij niet, in den loop van het jongste tooneelsaizoen, herhaalde malen in de groote Opera uitgefloten, omdat gij geweigerd hadt, aan de redelijke verlangens des publieks te voldoen, van welks goedheid gij leeft?
Zijt gij niet uitgefloten geworden om uw onvoegzaam gedrag gedurende de plegtigheden van de vasten, en was niet bovenal laatstleden Woensdag dat gedrag hoogst ergerlijk? Hebt gij de bestraffende afkeuring der aanwezigen niet gebraveerd, tot dat een boodschappende chinasappel u de treffende bewijzen hunner gramschap kwam overbrengen, en u dwong, te midden van het gefluit, het gejouw en de verwenschingen van een iegelijk, te vertrekken?
Doet gij niet bij handenvol vrijbiljetten uitdeelen, om u te ondersteunen tegen het publiek, dat betaalt, en het regt heeft, uwe onbeschoftheid en oneerbiedigheid te straffen?
Zijn dit geene voldoende antwoorden op de nietige redenen, welke gij geeft, waarom het u zou vrijstaan, naar welgevallen, een Engelsch auditorium te honen? Zulks is ten minste het gevoelen der genen, die van gedachte

{==477==} {>>pagina-aanduiding<<}
zijn, dat ieder bij zijn gedrag de regelen in acht moet nemen van de betamelijkheid en van het

Gezond Verstand.’

Madame mara, ontdekt hebbende, wie de schrijver van dit artikel was, tastte hem voor de regtbanken wegens laster aan. Zij verkreeg eene uitspraak te haren voordeele, maar slechts een' schelling aan vergoedingsgeld. Diezelfde schrijver werd ook door den Directeur der Concerten van Coventgarden in regten aangegrepen, die beweerde, dat het tegen Madame mara in het licht gegeven honende artikel hem aanmerkelijke schade toebragt, alzoo die zangeres, uit vrees voor beleedigingen, weigerde op zijn benefiet te zingen. Hem werd echter zijn eisch ontzegd.
Wij komen nu tot het oogenblik, waarop het ongelijk in Madame mara's huiselijke oneenigheden niet meer uitsluitend aan den kant van den man was. In het jaar 1794 verliet Madame mara, destijds 45 jaren oud, de echtelijke woning, om den jongen florio, eenen fluitspeler, naar Bath te volgen. Geweldig was in den beginne de toorn van den Heer mara; maar het schijnt, dat liefde daaraan minder deel had dan geldbelang; ongetwijfeld vreesde hij, dat zijne vrouw hem niet meer zou willen laten deelen in de winsten, welke haar talent haar verschafte. Toen immers Madame mara zich verbonden had, een onderling vastgesteld gedeelte der bezoldiging, welke zij trok, aan hem uit te keeren, liet hij haar volle vrijheid, om haren smaak voor den schoonen fluitspeler te volgen. Maar het huiskrakeel werd weldra ernstiger, en niet lang duurde het, of de zaken liepen uit op eene volslagene scheiding tusschen mara en zijne vrouw. Zij bleef met haren beminden florio in Engeland. De man stak over naar Holland, waar hij, van de eene plaats naar de andere zwervende, en zich gedurig meer en meer aan zijne drift voor wijn en sterke dranken overgevende, eindelijk in eenen staat van volstrekte verstandeloosheid verviel. Om te leven, was hij er op het laatst toe gebragt, in kroegen en speelhuizen de viool te moeten strijken; en

{==478==} {>>pagina-aanduiding<<}
eindelijk, in 1808, stierf hij aan de hoofdbron van den jenever, te Schiedam.
In 1802 ging Madame mara naar Prijs, waar zij in tegenwoordigheid van den eersten Consul zong en ook twee Concerten gaf. Van daar begaf zij zich naar Berlijn, waar het verlangen om haar te hooren zoo sterk was, dat de parterrelootjes tot voor drie Friedrichsd'or verkocht werden; zij was destijds vierenvijftig jaren oud. Op uitnoodiging van Keizer alexander ging zij over naar Rusland, en bleef te Petersburg tot in 1807. Het volgende jaar begaf zij zich naar Moskou. Hier werd florio, bij vergissing, in de plaats van eenen ander, die denzelfden geslachts- maar eenen anderen voornaam droeg, gevat. De Keizer echter, zoodra men de dwaling ontdekt had, haastte zich, al de kosten te vergoeden, welke die onaangename zaak hem veroorzaakt had, en deed daarenboven, bij wijs van schadeloosstelling, eene aanzienlijke som aan hem uitbetalen.
Gedurende de elf jaren, welke Madame mara en florio met elkander te Moskou woonden, vielen er tusschen hen menigvuldige krakeelen voor, te weeg gebragt door de ongetrouwheden van den muzikant ten opzigte zijner weldoenster. Florio stierf in 1819, in eenen staat van krankzinnigheid. Tegen het einde van datzelfde jaar kwam Madame mara, na eene afwezigheid van achttien jaren, in Engeland terug. Zij gaf er een Concert in de zaal van de groote Opera, en zong er verscheidene stukken, onder anderen een, de aria: ‘What, though I trace,’ met eene kracht en gemakkelijkheid, allerverbazendst in eene vrouw van meer dan zeventig jaren. Vervolgens verliet zij Engeland weder en keerde naar Rusland. In 1824 zette zij zich te Reval neder, waar zij door een rijtuig, dat haar onderstboven reed, bijna verpletterd zou geworden zijn. Den dag, toen zij haar tweeëntachtigste jaar ten einde bragt, kwam een talrijk gezelschap der aanzienlijksten van Reval bijeen, om haren geboortedag te vieren. Bij deze zamenkomst werd eene Cantate van goethe uitgevoerd, welke hummel voor vier stemmen had gezet,

{==479==} {>>pagina-aanduiding<<}
en waarin Duitschlands beroemde Dichter de schitterende toejuiching herinnerde, welke de groote zangeres veertig jaren geleden verworven had, toen hij haar in het Oratorio van Santa Elena al Calvario voor de eerste maal had mogen hooren. Zij overleed te Reval, op den 20sten Ja nuarij 1832, in den ouderdom van drieëntachtig jaren.
Madame mara was klein van gestalte; zonder fraai te zijn, waren hare trekken bevallig, en hadden vooral eene uitdrukking van vrolijke luim, die onweêrstaanbaar was; haar glimlach was bekoorlijk. Zij had ver vooruitstekende en onregelmatig geplaatste tanden. Hare houding was edel, en in hare oogen schitterde het vuur van genie en gevoel. Hare stem was vol, helder klinkend, van eene volmaakte zuiverheid en juistheid. Om derzelver buigzaamheid te vermeerderen, was zij gewoon, onder het zingen, in hare eenzaamheid, de moeijelijkste ligchaamsoefeningen te nemen, hetzij met dansen, hetzij met opzettelijk de geweldigste gebaren te maken. Zij was eene zeer goede toonkunstenares en componeerde zeer bevallig. Aan hare eerste studiën op de viool schreef zij de gemakkelijkheid toe, waarmede zij alles op het eerste gezigt kon zingen. Hare gesprekken waren aangenaam en geestig, en gedurende de laatste jaren van haar leven werd haar omgang door lieden van alle rangen gezocht. Zij woonde de zittingen der zangakademie te Reval regelmatig bij, en gaf aan de kunstoefenaars menigmaal goeden raad, dien zij volijverig volgden. Ongelukkig was zij in de noodzakelijkheid, tot haren dood toe, van anderen onderstand te ontvangen; want bij den brand van Moskou had zij haar geheele vermogen verloren.



{==480==} {>>pagina-aanduiding<<}

Fragmenten uit Walter Scott's briefwisseling over en met miss Carpenter, naderhand lady Scott.

(Vervolg en slot van bl. 397.)

Brief van Walter Scott aan eene zijner Tantes.

Aan Miss christian rutherford, Ashestiel, bij Selkirk.

Is het u, lieve Miss christy, niet wel eens in uw leven gebeurd, van, hoe driftig gij het ook wildet, eene lade niet te kunnen openen, omdat zij te overvol was? Is u dit ooit overkomen, dan moge deze gelijkenis u de reden van mijn stilzwijgen doen begrijpen. Ik had u zoo veel te vertellen, dat ik niet wist, waarmede ik beginnen zou. Wat mijne liefde en achting jegens u betreft, geloof mij, want ik meen het opregt, deze slapen nimmer, ja zelfs sluimeren niet; en alleen uwe kwade vermoedens hieromtrent zijn instaat geweest mij te bewegen, u over iets te schrijven, waarin ik hoog belang stel, doch dat nog zeer onzeker is. Hem! hem! Maar komaan, laat ik maar met de deur in huis vallen en er alles in eens uitrammelen. Ik ben druk aan den gang, om een zeer beminnelijk meisje te trouwen, waarvoor ik gedurende mijne reis naar de Cumberlandsche meren genegenheid heb opgevat. Zij is in Frankrijk geboren, doch, daar hare ouders van Engelsche afkomst waren, is haar geslachtsnaam carpenter. Vroeg reeds ouderloos gebleven, is zij in Engeland opgevoed geworden, en thans toevertrouwd aan de zorgen van zekere Miss nicholson, dochter van wijlen den Deken van Exeter. Miss carpenter is meerderjarig, enz.
Wat aangaat hare persoonlijke hoedanigheden, zoo zal ik u alleen zeggen, dat zij een uitmuntend oordeel en een voortreffelijk karakter bezit, hetwelk ik menigmaal op harde proeven gesteld heb gezien. Ik moet u voor haar om uwe welwillendheid en vriendschap verzoeken; want ik reken op u en op Miss R., om haar, bij hare komst te Edimburg, de kaart van het land te geven. Ik moet u zeggen, dat er niets romanesks in haren geest is. Ofschoon in Frankrijk geboren, heeft zij de denkwijs en manieren eener Engelsche,

{==481==} {>>pagina-aanduiding<<}
en het zou haar zeer spijten, indien men meende te vinden, dat zij er andere had. Voor het oogenblik bevindt zij zich te Carlisle, waar ik mij bij haar vervoegen zal, zoodra onze schikkingen in orde zullen zijn. Eenige zwarigheden zijn door mijnen vader geopperd, uit hoofde van zekere vooroordeelen, welke gij wel begrijpen kunt. Eene zijner tegenwerpingen was de onzekerheid harer inkomsten; die moeijelijkheid is ten deele uit den weg geruimd door de aankomst harer renten voor dit jaar, tevens met de verzekering, dat dezelve regelmatig betaald en zelfs bij vervolg van tijd vermeerderd zullen worden. Eene andere tegenwerping was hare geboorte: ‘Kan er iets goeds voortkomen uit Nazareth?’ Maar daar het niet de geboorte alleen en op zichzelve genomen was, die het bezwaar uitmaakte, is de tweede hinderpaal met den eerste vervallen. Miss carpenter heeft zich in deze geheele zaak met eene gepastheid gedragen, die op beide mijne ouders, ondanks hunne vooringenomenheid, grooten indruk gemaakt heeft. Zij is geene schoonheid; daaraan ontbreekt veel; maar haar persoon en voorkomen zijn zeer innemend. Het is eene brunette met levendige manieren, maar die, als het te pas komt, ook ernstig wezen kan. Zij is in het Anglikaansche Protestantismus gedoopt en opgevoed. Ik geloof u genoeg gezegd te hebben, enz.
walter scott.

Brief van Lord downshire.





Aan Walter Scott, Esq., Advocaat te Edimburg.

Londen, 15 October 1797.
Mijnheer!

Verre van uwen brief als ongepast te beschouwen, heeft de ontvangst daarvan mij genoegen gedaan. Een eenig punt, meer volledig opgegeven, zou dien zelfs geheel en al voldoende gemaakt hebben, te weten de aard der inkomsten, welke gij reeds nu bezit, en de soort van douaire, welke Miss carpenter, in redelijkheid zou kunnen verwachten, indien gij vóór haar kwaamt te overlijden. Ofschoon zij de jaren heeft, om, zonder mij te raadplegen, voor haarzelve te kunnen beslissen, heeft zij niettegenstaande hare keus wel aan mijne goedkeuring willen onderwerpen. Mijne dubbele betrekking als voogd en als vriend verpligt mij dus, alle zorgen aan te wenden om haar geluk te verzekeren, zoo

{==482==} {>>pagina-aanduiding<<}
door haar voor het oogenblik een aangenaam levenslot te verschaffen, als door te beletten, dat zij, bij eenig onverhoopt toeval, in belemmerde omstandigheden kwame te geraken. Haar verstand en hare opvoeding zijn haar grootste vermogen; zij kan dus, om de taal der wereld te spreken, geene zeer hooge aanspraken maken. Maar haar broeder, die mede aan mijne voogdijschap toevertrouwd geweest is, bemint haar hartelijk en heeft geen huisgezin. Hij zal ontwijfelbaar in staat zijn haar ruim te verzorgen, want in de Indiën, waarheen ik hem voor eenige jaren gezonden heb, en waar ik met genoegen zeggen kan, dat hij eene hooge mate van achting geniet, gaat het hem zeer voordeelig. Ik maak hiervan geen gewag, om u aan te sporen, iets meer te doen, dan hetgeen verstand en voorzigtigheid u veroorloven; maar ik hoop, bij ommegaanden post, iets van u te vernemen, vermits, van het eene oogenblik tot het andere, zaken mij verre van Londen roepen kunnen. Daar ook doorgaans kinderen het gevolg eener gelukkige huwelijksvereeniging zijn, zou ik wel wenschen, uwe bedoelingen en verlangens te dien opzigte te mogen weten. Ik hoop, dat gij mij geenen te onbescheiden vrager zult achten; zelfs mag ik mij hiervan verzekerd houden, wanneer gij bedenkt, dat ik slechts pogingen doe, om het geluk en de welvaart te verzekeren van een achtingwaardig meisje, voor hetwelk gij genegenheid betuigt en voor hetwelk ik van mijnen kant hoogachting en eerbied koester. - Ik ben, Mijnheer, uw nederige en gehoorzame dienaar

downshire.


Brief van Miss Carpenter aan Walter Scott.

Uw laatste brief, Mijnheer, behelst eene zoo fraaije reeks van peut-êtres en zulke aardige gissingen, dat men, zonder u te vleijen, u verzekeren kan, dat gij in de kunst van zelfkwellerij een uitgeleerd meester zijt. Voor het overige hebt gij, in al uwe onderstellingen, den bal allerdeerlijkst misgeslagen. Ik was den brief van Lord D. wachtende, om vollediglijk op al uwe zeer gepaste vragen ten opzigte mijner familie te antwoorden. Miss nicholson zegt, dat, toen zij aanbood u eenige berigten te geven, gij dezelve geweigerd hebt, en raadt mij thans Lord D.'s antwoord af te wachten. Denk niet, dat ik de luije gespeeld heb. Ik heb zeer lange brieven aan mijnen voogd geschreven, en

{==483==} {>>pagina-aanduiding<<}
alle hadden zij u, Mijnheer, ten onderwerp. Hoe kunt gij verlangen, dat ik u over het huis antwoorde, voordat ik nog berigt uit Londen heb? Dit is volstrekt onmogelijk; en ik zou haast denken, dat het u een weinig in het hoofd schortte, met u te verbeelden, dat ik vóór den 12den der volgende maand te Edimburg zou kunnen zijn. O neen, mijn waarde Heer, daaraan is in lang nog niet te denken.
Ik gevoel mij zeer gestreeld, dat uwe moeder wel aan mij heeft willen denken; bied haar mijnen eerbiedigen groet. Gij schrijft mij niets van uwen vader; ik hoop dat het beter met hem gaan mag. Van den eenen dag tot den anderen wacht ik tijding van mijnen broeder. Gij kunt uwen oom zeggen, dat hij handelsresident te Salem is. Hij zal den naam van charles c. op de lijst van de ambtenaren der Compagnie vinden. Mijne complimenten aan Kapitein scott.
Sans adieu!
C.C.


Van dezelfde aan denzelfden.

Waarlijk, Mijnheer scott, dat gedurige schrijfgekrabbel is mij geene aangename bezigheid. Ik heb u gezegd, dat ik er niet van hield, en evenwel blijft gij telkens aanhouden, dat ik u schrijve, en dat wel per ommegaanden. Het kan niet anders zijn, het moet u in het hoofd schorten. Zeker zou ik uwe gril niet te wille geweest zijn, zoo gij mij niet te verstaan gegeven hadt, dat mijn zwijgen het voorkomen had van iets geheimzinnigs. Ik heb geene reden hoegenaamd, om u de afkomst mijner ouders te verbergen; beide waren Franschen; hun naam was charpentier, en zij woonden te Lyon, alwaar men u, indien gij naar hen mogt willen vernemen, berigten zal, dat zij de algemeene achting genoten en dans un très-bon style leefden. Mijn vader bekleedde een' regeringspost. Ik heb het ongeluk gehad hem te verliezen, voordat ik nog al de grootte van zulk een verlies gevoelen kon. Bij zijn' dood werden wij aan de zorgen van Lord D., die zijn hoezemvriend geweest was, toevertrouwd; en kort daarop had ik ook de smart, mijne moeder te verliezen. Wij namen den naam van carpenter aan, toen mijn broeder naar Indië vertrok, ten einde de kleine moeijelijkheden te voorkomen, welke een Fransche naam hem zou hebben kunnen berokkenen. Zijt gij nu voldaan? Lord D. zou u al de verlangde inlichtingen hebben

{==484==} {>>pagina-aanduiding<<}
kunnen geven, want hij heeft mijne familie gekend. Gij zegt, dat gij hem presque bemint; maar tot dat dit presque een tout-à-fait geworden zal zijn, kan ik u niet beminnen, dat zeg ik u. Voordat ik nu dezen langen epistel eindig, zoo veroorloof mij nog u een' kleinen raad te geven. Gij zet veel te veel il fauts in uwe brieven. Dat is wat al te vroeg begonnen; en luister, op uwe il fauts neem ik de vrijheid niet veel acht te slaan, maar de mijne, hoop ik, zult gij eerbiedigen en nakomen. Il faut zorg voor u dragen; il faut aan mij denken; il faut overtuigd zijn, dat ik opregtelijk ben uwe
C.C.





Van dezelfde aan denzelfden.

Carlisle, 26 October.

Ik heb, vóór het vertrek van den post, slechts een oogenblik, om u te verzekeren, beste vriend, dat de vreemdeling eene hartelijke ontvangst gevonden heeft. (*) Zijne groote gelijkenis met een' mijner vrienden zal hem mij dierbaar maken. Hij zal mijn onafscheidelijke gezelschapper zijn. Het eenige, dat mij spijt, is, dat hij mij de duizend vragen, die ik hem zou willen doen, moet onbeantwoord laten, en vooral deze: welken grond heeft uwe vrees? zijn uwe vrienden van gedachten veranderd? Ik smeek u, doe mij daaromtrent de waarheid weten. Misschien is het hun niet naar den zin, dat ik eene Fransche ben. Schrijf mij terstond; tracht wat opgeruimder te zijn, en geloof, dat ik steeds ben uwe opregte
C.C.





Dezelfde aan denzelfden.

31 October.

.... Uwe gedurige vrees omtrent hetgeen uwe vrienden betreft ontrust ook mij niet weinig. Op de jaren van uwen vader laten vooroordeelen niet gemakkelijk los. Oude lieden, dit weet gij, hebben zoo veel wijsheid en ondervinding, dat men zich door hen behoort te laten leiden. Heeft hij er iets tegen, dat ik eene Fransche ben, zoo verontschuldig ik hem van ganscher harte, want ik zelve ben

{==485==} {>>pagina-aanduiding<<}
niet zeer Franschgezind. O, wat veroorzaakt dat alles mij een kwelling! Wanneer zal het toch een einde nemen? En, om de maat der ellende vol te maken, spreekt gij om naar de Westindiën te gaan. Ik ben zeker, dat uw vader en uw oom u een' jongen, koppigen losbol noemen, en dat doe ik ook. Om ingang aan zulk een denkbeeld, als dat van eene verhuizing naar de Westindiën, te geven, moet gij zeker besloten hebben, alle denkbeeld aan mij te laten varen. Ik begin reeds berouw te gevoelen, dat ik uw portret heb aangenomen. Ik zend het u terug, zoo gij nog eenmaal aan de Westindiën durft denken. Waarlijk, dat zou het regte middel zijn, om mij de genegenheid uwer vrienden te verschaffen! Hen verlaten om den wil van eene vreemde, om iemand, die niet de helft der bekoorlijkheden en der goede hoedanigheden bezit, welke gij u verbeeldt, - mij dunkt ik hoor, hoe uw oom u een' koppigen knaap noemt; ik ben er zeker van, en zelden nog heb ik mij in mijne gissingen bedrogen. Wat zegt uwe zuster van dit alles? Ik vermoed, dat zij er over denkt, zoo als ik in hare plaats zou doen. Zij siddert zeker van ongerustheid voor het geluk van haren broeder. Doe mijne complimenten aan uwe moeder, zoo gij denkt dat zij haar aangenaam kunnen zijn en niet te onpas komen. Herinner mij bij gelegenheid aan mijne oude kennis, den Kapitein scott. Heden avond hebben wij hier het eerste bal. Zoudt gij niet gaarne bij ons wezen? Ik kan uw antwoord raden: ‘Dat zou mij groot genoegen doen.’ En attendant celui de vous revoir, je suis toujours votre constante

charlotte.





Brief van Lord Downshire aan Walter Scott.

Kasteel Hartford, 29 October 1797.

Mijnheer! Uwen geëerden brief heb ik wel ontvangen. Hij was zoo mannelijk, zoo braaf, zoo rondborstig, zoo verstandig, dat Miss carpenter's vrienden tegen de door u voorgeslagene huwelijksverbindtenis niets kunnen hebben. Tijd en plaats tot de trouw zullen van haar afhangen, en nog heden avond zal ik haar schrijven. Gij verzekert dus aan haar en aan hare kinderen al wat haar van haren broeder kan toekomen. Ik hoop, dat gij bij haar alle mogelijk geluk dezer aarde smaken mogt. Steeds zal ik mij gelukkig

{==486==} {>>pagina-aanduiding<<}
achten, tijding van u te ontvangen en mij uwen getrouwen vriend te mogen noemen, als ook uwen nederigen en gehoorzamen dienaar

downshire.


Op hetzelfde blad.

Gisteren avond heb ik den hier ingesloten brief van Lord downshire ontvangen. Draagt hij uwe goedkeuring weg, dan zal het mij aangenaam zijn, u zoodra mogelijk te zien: ik heb u duizend dingen te zeggen; maar wat ik u bidden mag, denk nog in langen tijd aan geen huis. Ik ben zeker, dat ik slagen zal in u te overtuigen, dat wij behooren te wachten tot dat uw vader de dingen meer naar uw genoegen geschikt zal hebben, of dat ik tijding krijg van mijnen broeder. Il faut van mijne meening zijn. Adieu.

C.C.

Scott gehoorzaamde de bevelen van zijn meisje en vertrok naar Carlisle, alwaar hij bleef tot de opening der Sessiën, die steeds op den 12 November bepaald waren. Ziet hier nog eenige der brieven, welke hem zijne bruid vóór de voltrekking des huwelijks geschreven heeft.





Aan W. Scott, Esq., Advocaat, te Edimburg.

Carlisle, 14 November.

Uw brief kon op geen gelukkiger oogenblik aankomen. Het leedwezen, hetwelk gij mij te kennen geeft, dat gij Carlisle hebt moeten verlaten, verwondert mij zeer. Waarlijk, ik kan niet gelooven, dat het om mijnentwille zij: ik ben al den tijd, dat gij hier waart, zoo zwaarmoedig geweest. Ik weet niet, wat mij schortte, maar ik voelde mij neerslagtig en inderdaad ongesteld: het was mij zelfs pijnlijk, te moeten spreken. De regeling onzer kleine plans, alles nam eene zoo ernstige wending, dat ik meer begon na te denken, dan ik anders gewoon ben of gaarne doe. Ik voor mij geloof niet, dat lieden, die veel denken, regt van harte gelukkig kunnen wezen. Mijn zetregel is: Weg met peinzen en mijmeren! en reeds vooruit heb ik het besluit genomen, om met alles en allen, wat ik te Edimburg vinden zal, tevreden te zijn; dit is een verstandig uitgedacht plan, is het niet? Hier ingesloten de haarlok. Zij

{==487==} {>>pagina-aanduiding<<}
hebben mij bijna al mijn haar afgesneden. Miss nicholson heeft er een deel van genomen en zendt het naar Londen, om er iets van te maken; maar dit moogt gij niet weten, want het moet eene verrassing voor u zijn. Het doet mij veel pleizier, dat uw vader over de geldzaken beter tevreden is. Dat zal zich wel schikken: laat die kleinigheid u niet ontrusten.
Adieu, Monsieur, j'ai l'honneur d'être votre très-humble et très-obéissante

C.C.

Gij hebt mij den geheelen dag regt droevig gemaakt. Om 's hemels wil klaag toch niet meer, dat gij arm zijt! Zijt gij niet tienmaal rijker dan ik ben? Reken toch ook op uzelven en op uw beroep. Ik twijfel er geen oogenblik aan, of gij zult het ver brengen en eindelijk un homme riche worden; maar vooralsnu, zie op de genen, die beneden u staan, leer daaruit met uw tegenwoordig lot tevreden te zijn, en verban alle kwellende gedachten. Wij zullen met hetgeen wij hebben regt goed leven. Het spijt mij te vernemen, dat gij une mauvaise tête hebt. (*) Ik hoop u van al uwe smarten te genezen. Ik geloof, dat gij te veel werkt; ben ik eenmaal meesteres, dan zal ik u dat niet toelaten. Ik zou het u ook niet vergeven, dat gij u van Leonore (†) ontdeedt. Denkt gij, dat mij eenige uitgaaf als overbodig kan voorkomen, wanneer uwe gezondheid en uw genoegen er mede gemoeid zijn? Dat kan ik van u niet gelooven, en het verheugt mij, dat gij de dienst bij de ruiterij niet verlaat; want ik houd van alles, wat onderscheiding heet. Vergeet niet ergens eene plaats voor de oude koets te vinden. Ik zou die gaarne, voor het geval eener mogelijke reis, behouden; zulk een rijtuig is oneindig gemakkelijker dan de postchaizen, en zal ons kunnen dienen tot dat wij equipage houden. Welk denkbeeld is u in het hoofd gekomen van de plaats te willen bepalen, waar uw gebeente rusten moet! Waren wij getrouwd, zoo zou ik denken, dat gij mij moede waart. Een fraai compliment, waarlijk, kort vóór ons huwelijk. Ik reken wel, dat ik dien dag niet beleven zal. Hebt gij altijd zulke verheugende

{==488==} {>>pagina-aanduiding<<}
denkbeelden, wat moet uw omgang dan vermakelijk en vrolijk wezen!
Vaarwel, mijn hartevriend; draag goed zorg voor uzelven, zoo gij mij bemint, want ik ben er maar niet in het minste belust op, dat gij die schilderachtige en romaneske plek, het kerkhof, gaat bezoeken. Vaarwel nog eens, en geloof, dat gij opregt bemind wordt door
C.C.





10 December.

Kon ik inderdaad gelooven, dat mijn brief u slechts de helft van het genoegen verschaft heeft, hetwelk gij zegt, zoo zou ik eindelijk, mijn waarde scott, nog eene onvermoeide écriveuse worden, al ware het alleen om u te behagen. Dit is veel gezegd. Gij zult, hoop ik, gevoel hebben voor het compliment, dat ik u maak; maar vlei u niet, mij altijd zoo verpligtend te vinden. - Verlaat u op mij, liefste vriend, dat ik den vroegstmogelijken tijd voor ons geluk bepalen zal; en is dit niet zoo vroeg, als gij het wel gewenscht zoudt hebben, moet gij daarom niet boos op mij worden. Het komt slecht uit, dat gij geen goede huishouder zijt, want ik van mijnen kant ben de beste huishoudster niet; ik zal mijn best doen. Ik hoop u spoedig te zien, en u mondeling te verzekeren, dat ik u hartelijk liefheb. Maar ik wenschte wel, dat het eerste paar weken al voorbij was. Ontvang mijn' liefdegroet en al die fraaije dingetjes. Adieu!

charlotte.

P.S. Beoefen uw Fransch, en vergeet niet, dat gij mij weêrkeerig Italiaansch moet leeren; gij zult eens zien, welk eene domme scholier gij krijgt. Aimez charlotte.

Carlisle.

Ik heb gisteren avond tijding van mijne vrienden uit Londen gekregen; zonder fout zal ik nog deze week het contract hebben. Ik zal het u oogenblikkelijk toezenden; maar, om zoo veel tijd niet te verliezen als gij schijnt te vreezen dat al het heen en weder schrijven kosten zal, wil ik vooruit dat alles afsnijden met te bepalen, dat gij vrijdag aanstaanden hier zult zijn en dingsdag den 21sten ... dingsdag, o! mijn lieve scott, dan word ik voor altijd de uwe.

C.C.

{==489==} {>>pagina-aanduiding<<}

P.S. Schik de zaken zoo, dat wij op den dag uwer aankomst niemand van uwe familie zien. Ik zal zoo moede en zoo onthutst en verlegen zijn, dat ik mij aan haar niet tot mijn voordeel vertoonen zou.

Mistriss scott, gelijk men uit deze brieven kan afnemen, stelde zich somwijlen wel eens aan verwijt bloot, wegens wat al te veel vrouwelijke ijdelheid; doch gelukkig de mans, wier vrouwen geen ander gebrek hebben! Hare voorspelling heeft zij vervuld gezien. Scott bragt het ver; maar het was niet in zijn beroep. Hij werd een rijk man, of ten minste hij kon veel geld verteren, en niet alleen een eigen huis, maar ook zijn kasteel hebben en equipage houden. Het is waar, dat al de adellijke luister van Abbotsford als een droom verdween na het bankroet van constable, bij hetwelk de verantwoordelijkheid van den vrijheerlijken Romanschrijver voor 120,000 p. st. betrokken was, gelijk hij zelf het berekende, doch zoo het schijnt inderdaad voor eene nog zwaardere som. Van dat oogenblik af aan moest hij alle uiterlijke praal vaarwel zeggen en in afzondering leven; maar Lady scott werd op deze proef niet gesteld, want zij stierf in het jaar, dat op die groote lotsverwisseling volgde, te weten den 15 Mei 1826. Een van scott's levensbeschrijvers zegt, dat men in gemoede dit verlies voor hem als geen ongeluk beschouwen kan in de omstandigheden, waarin hij zich alstoen bevond, daar hij zich afbeulen moest, om zijne schulden te betalen, en de wereld vaarwel moest zeggen, welker sieraad hij geweest was. Dat zijne vrouw met minder moed, dan hij, den tegenspoed verduurd zou hebben, dit is iets, waaraan nog getwijfeld mag worden; maar is het niet een schoon grafschrift voor haar: ‘Hier ligt Lady scott, geboren Miss carpenter, die dertig jaren lang het huiselijk geluk van haren onsterfelijken gemaal heeft uitgemaakt.’?



De kleine redder des vaderlands.


(Zwitsersche Geschiedenis.)

't Was een schoone herfstmaand in het jaar 1332; de lucht was zacht, de hemel helder; de zon, die tegen den middag den nevelsluijer had doorgebroken, zonk schitterend

{==490==} {>>pagina-aanduiding<<}
achter de bergen, en kleurde de rotsen, de wateren, de bosschen en de toppen der oude torens met gedurig liefelijker glans. Op eenigen afstand van Lucerne stond een knaap van oogenschijnlijk twaalf jaren op een stuk rots te hengelen. Zich buigende over de wateren van de Reuss, stond hij daar stokstijf als een beeld, met de oogen op de plaats, waar hij zijn dobber had uitgeworpen. Het hart klopte hem ieder oogenblik, als hij een van de gouden forellen, die in de stralen der ondergaande zon dartelden, den angel zag naderen; maar telkens scheen de visch zich weder te beraden, raakte het snoer met een zijner vinnen aan, zwom weg, en nam de hoop van den knaap mede.
Nadat hij eenigen tijd in deze vermoeijende houding was gebleven, stond de kleine visscher eensklaps op, en, zijne hengelroede met een verdrietig gezigt op den oever werpende, zeide hij: ‘Niets, volstrekt niets, zelfs niet eens een van die kleintjes, die daar springen, alsof zij den gek met mij steken! 't Was wel de moeite waard, om, vóór dat ik begon, een gebed te doen aan den heiligen leger! 'k Had maar moeten weten, dat hij me zoo weinig zou hooren!’ De knaap mompelde nog eenige onverstaanbare woorden, en bleef toen plotseling staan, alsof zijn geweten hem zijne oneerbiedigheid verweet, en maakte driemaal ootmoedig het teeken des kruises. Hij bukte zich daarop, om zijne hengelroede op te rapen, lei die over zijnen schouder, nam zijn ledig vischkorfje in de hand, en wandelde langzaam, langs den oever der rivier, naar de stad terug.
Het gelaat van frits, den kleinen visscher, behield nog eenige oogenblikken de uitdrukking der teleurstelling, die hij had ondervonden. Dien avond niets te huis te brengen, was hem een groot verdriet. 't Was de geboortedag van zijnen vader, dien hij innig liefhad, en de knaap had in het geheim voorgenomen, hem op een schotel visch te onthalen. Toen hij zijne taak had afgewerkt, had hij schielijk zijne hengelroede en zijn vischkorfje gehaald, en nadat hij zijn plan aan zijne moeder had medegedeeld en het kleine kaatje op de rozenwangen gekust had, was hij naar eene diepe en vischrijke plek van de Reuss gesneld, waar hij met vertrouwen zijn snoer had uitgeworpen, vromelijk den heiligen leger biddende, dat die zijne vangst mogt zegenen.
‘Een slechte dag!’ herhaalde de knaap bij zichzelven, terwijl hij met nedergeslagene blikken voortging, ‘een

{==491==} {>>pagina-aanduiding<<}
slechte dag!... En toch had het goed moeten gaan. 't Is het feest van twee heiligen, van Sint peter en Sint paulus. En dan is het de dag, waarop mijn vader geboren is, en ik had zoo gehoopt van daag iets voor hem te doen! Helaas, wat kan ik voor hem doen, behalve wat visch vangen; ik ben zoo klein en zoo zwak!’
Frits was inderdaad klein en zwak. Eene ziekelijke kindschheid had hem dat voorkomen van kracht en frischheid onthouden, hetgeen men anders bij knapen van zijnen leeftijd vindt. Hij scheen ter naauwernood twaalf jaren oud, schoon hij reeds veertien telde. Zijne makkers ontzagen hem in hunne spelen, en zijn vader, die meermalen gevreesd had hem te zullen verliezen, legde hem in zijnen timmermanswinkel enkel gemakkelijken en dikwijls afgebroken arbeid op. Doch frits, naar het ligchaam weinig ontwikkeld, was het veel meer naar de ziel; hij vreesde God, had zijne ouders lief, was innig gehecht aan zijn zusje, dat naauwelijks vijf jaren oud was, en zijne jonge borst klopte met geweld, als hij voor de honderdste maal hoorde vertellen van het toen nog niet oud verbond op den Grütli, van den slag van Morgarten, en van den heldenmoed van tell van Burglen en zijnen zoon walter.
De kleine visscher intusschen wandelde voort, denkende aan zijnen vader, aan den heiligen leger, en aan den visch, dien hij niet gevangen had, toen hij, bij eene kromming van den weg, eensklaps den top van den Pilatusberg in het oog kreeg, die tot dusverre voor zijne blikken was verborgen geweest door de hooge en boschrijke heuvelen, die den linkeroever van de Reuss omboorden. Honderdmalen had frits met verbazing dien zonderlingen berg aanschouwd; honderdmalen had hij met eene soort van bijgeloovige vrees de omtrekken gadegeslagen van het reusachtige aangezigt, aan deszelfs top geplaatst (*), als ware het een wachter of een booze geest des lands; maar op het oogenblik, waarvan wij spreken, gevoelde de jonge visscher eene nog sterkere verbazing dan gewoonlijk. De purperen glans van de prachtig ondergaande zon wierp zulk eenen gloed op

{==492==} {>>pagina-aanduiding<<}
de rotspunten van het steenen gelaat, en deed op zulk eene scherpe wijze neus en voorhoofd uitkomen, dat het geheel kleur en leven scheen te hebben, en nooit hadden de sombere bosschen, die de kin en de bovenlip bedekken, zoo zeer het denkbeeld opgewekt van eenen baard en snorren. Dat gezigt veranderde den loop der denkbeelden van den knaap. Hij herinnerde zich, hoe hij dikwijls, op de knieën van zijne grootmoeder gezeten, de oude vrouw had hooren verhalen, terwijl zij met den vinger op den berg wees, hoe pilatus, de goddelooze landvoogd der Joden, daarboven blootgesteld aan de bliksemstralen en de strengheid der koude, voor het onregtvaardige oordeel boette, dat hij eens over den Zaligmaker der menschen had uitgesproken. Dat denkbeeld, hetgeen het hart van den knaap deed verstijven, deed hem zijne schreden verhaasten en het hoofd afwenden; maar weldra bragten het verwijderd geluid der schelletjes en het gezigt van een vreedzaam landschap zijnen geest weder tot kalmte; aangenamer herinneringen drongen zich aan hem op, en vóór dat hij de eerste huizen had bereikt, was hij verdiept in de overpeinzing der bekende geschiedenis van willem tell en zijnen zoon.
‘Welk een moed!’ dacht frits. ‘Zelf bij den boom te gaan staan, met den appel op het hoofd, en tegen zijnen vader te zeggen: “Schiet; uw zoon is gereed!” Zou ik in zijne plaats even moedig zijn geweest?’ vroeg de knaap zichzelven plotseling af. Op het eigen oogenblik stond de gedaante van den Gouverneur gessler voor zijne verbeelding; zij had een lang zwaard, een hoed met pluimen, en het gelaat geleek volkomen naar dat van pilatus op den berg met de flikkerende wangen en den vreeselijken baard. Frits beefde; het antwoord op zijne eigene vraag bestierf hem op de lippen; na eenige oogenblikken te hebben nagedacht, mompelde hij zachtjes, het teeken des kruises makende: ‘O heilige leger, maak mijnen arm en mijn hart sterk, opdat ik eenmaal nuttig moge zijn aan het vaderland, gelijk walter tell van Burglen!’
Het werd intusschen laat, en de schemering, die in den herfst zoo sterk afsteekt bij den glans der ondergaande zon, wierp een' somberen sluijer over alle voorwerpen, toen frits de plaats bereikte, waar de molens hem verhinderden den oever van de Reuss verder te volgen. Op dit oogenblik begonnen de klokken voor het avondgebed te luiden.

{==493==} {>>pagina-aanduiding<<}

‘Het is laat,’ zeî de knaap bij zichzelven. ‘Als ik de stad doorga, dat houdt mij nog lang op, en mijne moeder is misschien reeds ongerust. Als ik het molenaarspad eens ging? Eenige steenen overspringende, kom ik bij de nieuwe huizen; van daar ben ik gaauw bij de brug, en ik zal t' huis zijn vóór dat de vesperklok ophoudt.’
Zoo sprekende, liep de kleine visscher weder naar den oever der rivier. Weldra kwam hij aan eene plaats, waar weder huizen stonden. Daar was hij genoodzaakt langzamer te gaan; de schaduw der huizen en de duisternis van den avond, die geheel gevallen was, noodzaakten hem, op het gevoel den weg te zoeken. Eensklaps, terwijl hij zijne handen vooruitstak, om zich niet te stooten, wijkt eene deur, die op eene reet stond, voor zijne aanraking, en eene stem in de duisternis doet hem eene vraag, waarvan de knaap niets begreep. Op hetzelfde oogenblik, en vóór dat hij nog over hetgeen er gebeurde kon nadenken, antwoordden twee of drie andere personen, die achter frits liepen, en die hij niet had bemerkt, op de geheimzinnige vraag met even onverstaanbare woorden; zij drongen vervolgens voort, om binnen te treden, en stuwden ook den knaap verder, dien zij waarschijnlijk voor een der hunnen hielden.
De eerste gedachte van frits, aldus opgesloten, was, om te schreeuwen: ‘Laat mij er uit! Ik wil er uit!’ Maar de komst van andere personen, met dezelfde omzigtigheid binnengelaten, en het weinig bemoedigend voorkomen van hen, die hem omringden, deden hem de woorden op de lippen besterven. De vrees, dat hij geslagen en mishandeld zou worden, indien hij zijne tegenwoordigheid te midden van menschen liet bemerken, die zich schenen te verbergen, deed hem besluiten, om zich verborgen te houden, tot dat hij onbemerkt kon ontsnappen, en, stilletjes achter eene vooruitstekende punt van den muur sluipende, bleef frits een onzigtbaar toeschouwer van het tooneel, dat wij zullen beschrijven.
In eene soort van kelder, die geene andere opening had, dan de deur, waarvan wij gesproken hebben, was een twintigtal mannen vereenigd, van het hoofd tot de voeten in donkere mantels gewikkeld. De digte duisternis van de plaats werd slechts ten deele weggenomen door den flaauwen schijn van drie hoornen lantaarns, die aan haken in den muur hingen. De bleeke stralen van deze lichten ver-
{==494==} {>>pagina-aanduiding<<}
meerderde den angst nog van den armen knaap, omdat zij hem hier een bleek gezigt, daar een paar woeste oogen, elders een groep onbewegelijke beelden toonden, die op ieder geluid van buiten schenen acht te geven en met geheimzinnige teekenen met elkander spraken.
Dat stomme tooneel duurde eenige oogenblikken, tot dat er, na het binnentreden van nog een paar personen, eenige woorden op zachten toon werden gewisseld met den man, die voor portier gespeeld had. Deze wierp een' vorschenden blik op de vergadering; vervolgens ging hij naar de deur, draaide den sleutel om, schoof er nog twee zware grendels voor, en voegde zich toen bij het overige gezelschap.
‘Broeders,’ begon daarop een van de laatstaangekomenen met eene zware stem, ‘wij zijn allen hier, geloof ik. Het oogenblik is gekomen, waarop wij ons aan elkander moeten vertoonen, opdat wij malkaar kennen.’ Na het spreken van deze woorden sloeg de spreker zijnen mantel open, ligtte zijne muts af, en de verbaasde knaap zag het gelaat van een der eerste regeringsleden van Lucerne. Naauwelijks had frits den tijd gehad, om hem te herkennen, of de geheele vergadering gehoorzaamde aan het geuite verlangen, en ieder wierp op eene tafel, die in het diepste van den kelder stond, de kleederen, die hem onkenbaar maakten. Toen zag de knaap, in plaats van onbekende gestalten, met toenemende verbazing een aantal edelen en ridders, de aanzienlijksten van het land, gewapend met zwaarden of dolken, allen zonder uitzondering eene roode mouw hebbende aan den regterarm van hun wambuis. Nadat zij elkander eenige oogenblikken hadden aangestaard bij het licht van eene fakkel, die een van allen aanstak, gingen zij op banken in eenen kring zitten, en de eerste spreker vatte in dezer voege het woord weder op: ‘Mijne heeren, gij ziet het, wij zijn allen vrienden en broeders, voorstanders van dezelfde zaak. Die zaak, de Hemel beschermt haar en geeft haar den steun van den zeer magtigen Heer van Aargau, dien gij daar ziet, afgezonden door onzen gemeenschappelijken Heer, den Hertog van Oostenrijk, om onze grieven te hooren tegen de gemeene burgers, die onze plaatsen innemen, en om ons met zijnen raad en zijne magt te dienen bij de poging, die wij willen in het werk stellen, om onze regten te herwinnen.’

{==495==} {>>pagina-aanduiding<<}

Zoo sprekende, was de magistraatspersoon opgestaan. Hij nam eerbiedig een' heer, die aan zijne zijde zat, bij de hand, en stelde hem, onder het noemen van zijnen naam en zijne titels, aan de vergadering voor. Het was iemand van een fier uitzigt, eene trotsche en edele houding. Zijne kostbare en keurig gemaakte kleedij getuigde, dat hij gewoon was aan het hof te verschijnen, en de adelaar van Oostenrijk, met kostbare gesteenten versierd, was op zijn fluweelen wambuis gestikt. Hij sprak op zijne beurt eenige oogenblikken, en, nadat hij aan de voornaamsten de hand had gegeven, ging hij weder zitten en liet het woord aan den eersten spreker.
Is het niemand mijner lezers ooit gebeurd, dat hij zich in een van die toestanden bevond, wier hooge belangrijkheid het hart als met verdubbelde snelheid doet kloppen, als het ligchaam zich schier niet doet gevoelen en alleen de ziel schijnt te leven, wier vermogens door de grootheid van het gevaar schijnen verdubbeld? Frits, de jonge visscher, bevond zich in een van die toestanden. Zonder bij den eersten opslag den geheelen omvang van het gevaar te kunnen begrijpen, dat hij in deze nachtelijke bijeenkomst liep, had toch eene soort van instinktmatige vrees zijne leden verstijfd en zijne lippen gesloten; later vermeerderden de rang der mannen, de sombere uitdrukking van hun gelaat, het gezigt hunner wapenen zijne vrees. Maar toen de knaap, na aandachtig te hebben geluisterd naar de woorden van den magistraat van Lucerne en die van den Heer van Aargau, het doel der bijeenkomst begon te begrijpen, trof de grootte van het gevaar zijnen geest zoo geweldig, dat zijn verstand als eensklaps buitengewoon werd ontwikkeld, en hij den zin van woorden leerde verstaan, die anders voor hem onbegrijpelijk zouden geweest zijn. Arme frits, wat zouden de timmerman ruoni en zijne vrouw maslieben gezegd hebben, indien zij hadden geweten, dat hun kind daar stond met gerekten hals, gebogen lijf, ter naauwernood durvende ademhalen, schoon het hem was, of het hart hem uit de borst wilde springen, met de oogen gevestigd op mannen, op wier gelaat de wreedheid was te lezen, die maar weinige schreden van hem verwijderd waren, en voor wie hij slechts door den vooruitspringenden muur was verborgen!
De beraadslagingen waren afgeloopen; er was een plan beraamd en goedgekeurd, dat weinige uren later zou wor-
{==496==} {>>pagina-aanduiding<<}
den volvoerd. Men sprak niet meer, en nog luisterde de knaap; hij kon schier niet gelooven, wat hij gehoord had. Eindelijk kon de natuur, door overspanning uitgeput, deze niet langer dragen. Het hoofd van den kleinen frits begint te duizelen; hij voelt zijne knieën knikken; hij poogt zich aan den muur vast te houden, en die beweging verraadt hem; hij is bemerkt.
‘Wij zijn niet alleen, wij zijn verraden!’ riep eene vreeselijke stem. Oogenblikkelijk wordt de knaap gegrepen, uit zijnen schuilhoek gerukt, naar het midden van den kelder gesleept; toornige stemmen ondervragen hem, dolken staan hem op de keel. 't Was te veel voor den armen frits; zijne oogen sloten zich; zijne wangen werden met eene doodelijke bleekheid bedekt, en hij viel bewusteloos neder, zonder een enkel woord te hebben gesproken.
‘Houdt op!’ riep de magistraatspersoon, zijnen arm boven den bewusteloozen knaap uitstrekkende, wiens bleek hoofd op zijne knieën rustte, ‘houdt op, en bedenkt, wat gij doet, vóór gij u wreekt! Wilt gij uwe zwaarden met het bloed van een kind bezoedelen?’
‘Werpt hem in de Reuss!’ riep een der zaamgezworenen. ‘Komt hij weder bij, dan kan hij althans niet klappen.’
‘'t Is een spion, en als spion moet hij behandeld worden,’ riep een tweede.
‘Zou men hem hier niet tot morgen kunnen opsluiten?’ vroeg een derde. ‘Ik zou ongaarne het bloed storten van een kind, dat hier welligt bij toeval is gekomen.’
Frits intusschen kwam langzamerhand weder bij zijne kennis. Eerst opende hij de oogen en sloot ze weder; hij zag vervolgens verbaasd rondom zich heen, en hief eindelijk zijne gevouwene handen tot den magistraat op, die hem nog altijd ondersteunde. Het hart van den man werd bewogen; hij was zelf vader, en de herinnering van zijnen eigen zoon vervulde hem met medelijden voor den armen knaap. Hij deed frits zachtkens eenige vragen, zette hem toen op eene verwijderde bank neder, en nam weder plaats onder de zaamgezworenen.
‘Vrienden en broeders!’ sprak hij op zachten toon, nadat hij hun een teeken had gegeven om naderbij te treden, ‘van onze bijeenkomst is gindsche knaap getuige geweest, maar zonder het te willen. Ik heb er mij van verzekerd door zijne antwoorden, en door het vischtuig en korfje, dat

{==497==} {>>pagina-aanduiding<<}
hij nog bij zich heeft. 't Is zeker te betreuren, dat andere ooren, dan de onze, onze beraadslagingen hebben gehoord; maar het zou nog meer te betreuren zijn, indien wij onze onderneming aanvingen met eene nuttelooze en hatelijke misdaad, die het volk, dat wij aan ons willen onderwerpen, later tegen ons in het harnas zou jagen. 't Zou onverstandig zijn, den knaap te dooden; nog onvoorzigtiger, hem hier opgesloten te laten. Zijn geschreeuw zou kunnen worden gehoord in de zaal van het kleedermakersgild, die boven dezen kelder is. Mijn raad is, dat men den knaap oogenblikkelijk loslate, maar zijne tong door eenen eed binde. Overigens is de schrik van den armen knaap zoo groot geweest, dat zijn geheugen in de war is; hij schijnt naauwelijks iets van het gebeurde of van zijnen toestand te begrijpen. Wij hebben niets van hem te vreezen.’
Er werden eenige bedenkingen tegen dezen raad ingebragt, maar ten laatste werd het plan goedgekeurd. Men liet frits in het midden van den kring treden, en de voornaamste der vergadering sprak hem op strengen toon aldus aan: ‘Luister, knaap, en onthoud, wat ik u zeg! Het toeval en uwe onvoorzigtigheid hebben u op eene plaats gebragt, waar gij niets te maken hadt. Weet, dat de dingen, die gij gehoord hebt en waarvan gij zeker niets hebt begrepen, betrekking hebben op een groot feest, dat wij binnen kort moeten geven, en waarop ieder zal worden gevraagd, ook de kinderen. Maar dat feest kan nog geen plaats hebben; 't moet nog worden klaargemaakt; zoolang moet het voor iedereen geheim blijven. De edelen, die hier vergaderd zijn, vergramd omdat gij hen beluisterd hadt, wilden u dooden. God heeft hun hart tot medelijden gestemd. Gij kunt van hier weggaan, zoodra gij voor het beeld des Verlossers den eed zult hebben uitgesproken, dien ik u zal vóórzeggen.’
Frits werd bevende voor de tafel gebragt, waarop een kruisbeeld stond, en daaronder lagen kruiselings twee dolken. De spreker greep hierop de ijskoude hand van het kind, legde die op de scherpe dolken, en zeide hem, met eene plegtige en sterke stem, den eed voor, dien de knaap moest nazeggen: ‘Ik zweer voor God den Vader, den Zoon en den Heiligen Geest, voor de Heilige Maagd maria, en den beschermheilige onzer goede stad en al de heiligen van het Paradijs, dat ik aan geen mensch noch levend schepsel

{==498==} {>>pagina-aanduiding<<}
zal vertellen, wat ik hier gezien en gehoord heb. Als ik dezen eed breek, dan moge de toorn van God en van Zijne heiligen op mijn hoofd nederdalen!’
Na deze woorden met eene gesmoorde stem te hebben gestameld, sloot frits, te zwak om dit tooneel langer door te staan, andermaal de oogen en viel bewusteloos neêr. Toen hij weder tot zichzelven kwam, lag hij aan den oever van de Reuss, verre van de plaats der zamenzwering. In het eerste oogenblik herinnerde hij zich niets van het gebeurde en luisterde gedachteloos naar het ruischen der golven. Spoedig evenwel riep het geluid van de klok der hoofdkerk hem tot zichzelven terug. Hij stond schielijk op, wierp vreesachtige blikken in de duisternis, uit angst dat hij vervolgd werd, vloog toen de brug over, en bevond zich weldra voor de deur der woning, die ruoni, de timmerman, bewoonde.
Toen hij de keuken binnentrad, hoorde hij zijne moeder bij de wieg van kaatje een slaapliedje zingen. ‘Zijt gij het frits?’ vroeg zij, toen zij de deur hoorde sluiten.
Frits liep zonder te antwoorden naar de wieg der kleine, die half sluimerende hem de armen toestak en zijnen naam noemde, en, zijn gelaat in het dek verbergende, poogde hij zijne geweldige aandoeningen meester te worden. ‘Ik ben t'huis,’ zeî hij bij zichzelven, de wieg, zijne moeder en zijn zusje aanrakende, ‘ik ben t'huis; zij kunnen mij niets doen, en het is voorbij.’
‘Stoute knaap,’ zeî eindelijk maslieben, die zijne gejaagdheid niet bemerkte, ‘gij spreekt geen woord, omdat ge knorren verdiend hebt. Al zoo lang ben ik ongerust over u geweest. 'k Was bang, dat ge in de Reuss waart gevallen, en als de kleine had willen slapen, was ik u gaan zoeken. Maar laat uw korf eens zien; brengt gij een goed zoodje?’
‘'k Heb niets gevangen, moeder,’ zeî frits met eene zachte stem.
‘Niets? Wat? Geheel niets?’ hernam maslieben lagchende. ‘Durfdet ge daarom niet t'huis komen? Komaan,’ ging zij voort, hem op de wang tikkende, ‘troost u; ik heb niet al te veel op uwe vangst gerekend. De pot, die daar ginds te vuur hangt, zal ons een goed maal verschaffen, en ik zal een flesch oud bier gaan halen, om op de gezondheid van uwen jarigen vader te drinken.’

{==499==} {>>pagina-aanduiding<<}

Frits sidderde, doch zijne moeder merkte het niet; zij was in de keuken gegaan en hield zich daar met de toebereidselen tot den maaltijd bezig, toen frits haar volgde. ‘Moeder,’ vroeg hij met eene stem, die hij vruchteloos kalm wilde doen schijnen, ‘waar is vader toch van avond?’
De toon van den knaap was zoo ongewoon, dat maslieben er door getroffen werd. ‘Wat scheelt u?’ riep zij met schrik, en liet het licht der lamp op zijn gelaat vallen. ‘Wat scheelt u, frits? Wat is u gebeurd? Zijt gij in de rivier gevallen? Neen, uwe kleederen zijn droog. Heeft slecht volk u geslagen? Zeg mij spoedig, wat u overkomen is!’
‘Niets, moeder, niets,’ antwoordde frits, en deed zijn best om te glimlagchen, hetgeen pijnlijk in strijd was met zijne bleekheid; ‘maar ik wou vader spreken.’
‘Hij zal wel gaauw t'huis komen,’ zeî maslieben. ‘Hij is daar aanstonds naar de zaal der slagters gegaan, waar eene vergadering is van verscheidene gilden, om over de zaken van de stad te spreken; maar hij heeft beloofd, vóór den avondmaaltijd t'huis te komen.’
‘O, dan is het goed,’ hernam de knaap op een' toon, dien hij onverschillig wist te maken; en toen bukte hij zich naar het vuur, als om zich te warmen, maar 't was opdat zijne moeder zijne gemoedsbeweging niet zou bemerken.
‘Moeder,’ zeî hij op eens, opstaande en met vastheid, ‘ik wil mijn avondgebed gaan doen in de kapel der Heilige Maagd, hier vlak bij.’ En toen, ziende dat zijne moeder zich tegen zijn verlangen wilde aankanten, voegde hij er bij: ‘Ik moet; ik heb het beloofd.’
Maslieben maakte nu geene bedenking; zij vermoedde, dat haar zoon eene of andere geringe fout had begaan, en daarvoor op die wijze moest boeten. Na gezien te hebben, dat kaatje sliep, en na het vuur wat te hebben aangestookt, nam zij haren zoon bij de hand, en beide gingen te zamen naar de kapel der Heilige Maagd, die digt bij hunne woning stond. Frits was liever alleen gegaan; maar hij onderwierp zich, uit vrees dat hij zijne moeder ongerust zoude maken. De kapel binnentredende, die slechts door eene enkele lamp flaauw werd verlicht, wierp de knaap zich voor een kruisbeeld neder, en maslieben knielde op eenigen afstand naast hem.
‘Almagtige God!’ bad de knaap, zijne handen wringen-
{==500==} {>>pagina-aanduiding<<}
de, ‘en gij, heilige Maagd, wier Zoon voor de zonden der menschen zoo veel geleden heeft, hebt medelijden met den kleinen Zwitzer! Zegt, o zegt, wat hij doen moet, en geeft hem kracht, om u te gehoorzamen!’
Na eenige oogenblikken vurig te hebben gebeden, stond frits bemoedigd op. Hij zag, dat maslieben druk in gesprek was met twee vrouwen van hare kennis. De knaap ging naar haar toe, en zeide halfluid en lagchende: ‘Moeder, wees niet ongerust; ik ga vader halen; denk maar om ons maal!’ En vóór dat maslieben had kunnen antwoorden, liep hij snel weg, trad de kapel uit, twee straten door, een plein over, en stond voor de deur van de zaal, waar het slagtersgild bijeen plagt te komen.
In eene groote zaal, wier ruwe muren geen ander sieraad hadden, dan eenige hellebaarden, die op koppels gezet waren, bevonden zich op dit oogenblik twaalf of vijftien burgers, eenigen leden van het slagtersgild, anderen behoorende tot de overige gilden van Lucerne. Tafels en houten banken, die op verschillende plaatsen van het vertrek stonden, dobbelsteenen en drinkbekers toonden, dat deze plaats dikwijls tot uitspanning werd bezocht; maar op het oogenblik, waarvan wij spreken, vormden de verzamelde burgers slechts ééne groep rondom eene groote tafel, waarop verscheidene bierkannen prijkten. Twee mannen, in het kostuum van de herders van Unterwald, schenen het voorwerp te zijn van de voorkomende beleefdheid der burgers; zij onderhielden zich met dezen, beantwoordden hunne vragen, en schonken hen dikwijls in.
‘Ja, bondgenooten,’ zeî eindelijk een man met witte kruin, deken van het slagtersgild, ‘wij zouden vroeg of laat uwe hulp weer noodig kunnen hebben. Oostenrijk is op ons zeer gebelgd, sedert wij, door de hulp van God en door uwen bijstand, overwinnaars zijn gebleven in den krijg tegen Aargau. Vruchteloos hebben wij het regt der verdragen geëerbiedigd; men zal ons zeker niet met rust laten, en, zoo wij worden aangevallen, de edele lieden van onze streek zullen ons niet bijstaan.’
‘Ik meende,’ zeide een der herders, ‘dat uw verbond met onze kantons en het later gebeurde hun alle middelen ontnomen had, om u te schaden.’
‘Gij hebt gelijk, vriend,’ riep driftig een jong mensch van het gild der smeden; ‘wij hebben ze tot zwijgen ge-
{==501==} {>>pagina-aanduiding<<}
bragt. Bij Onze Lieve Vrouw van Einsiedlen, ze zouden nu moeite hebben, om ons den kleinen vinger te buigen!’
‘Ik heb dezer dagen een kostbaar zwaard gemaakt voor den oudsten zoon van het adellijk huis van wolhausen,’ zeî een wapensmid, ‘en toen ik het hem heden bragt, zeî hij mij, dat hij het spoedig ten nutte van het land hoopte te gebruiken.’
De deken schudde het hoofd met de houding van iemand, die niet overtuigd is. ‘God geve, dat het zoo zij!’ sprak hij. ‘Ik drink op onze duurzame verbindtenis met onze vrienden van Schweitz, Uri en Unterwald! Hunne vriendschap sta ons bij, als de nood het vordert! Moge hun bondgenootschap ons in deszelfs schoot opnemen, en hun lot eens het onze worden!’
Het geheele gezelschap stemde met dezen wensch in, en met hunne hoornen bekers elkander aanstootende, bragten zij die aan hunne lippen, toen de groote zaaldeur plotseling werd geopend door een' knaap, die met haastige schreden het vertrek binnentrad.
‘Wat wil die knaap?’ vroeg de eerste, die hem bemerkte.
‘'t Is mijn frits,’ zeî ruoni. ‘Wat wilt gij? Laat uwe moeder mij halen?’
De knaap scheen te hooren noch te zien; hij sloeg het oog op den grond, en scheen bang te zijn, om de mannen te zien. Zoo bleef hij eenige oogenblikken staan, en toen, alsof hij plotseling een besluit genomen had, keerde hij zich eensklaps naar eene groote kagchel, die in het midden van het vertrek stond, boog de knie, maakte eene beweging met de hand, als om de opmerkzaamheid te vestigen, en sprak met eene zachte, maar duidelijke stem de volgende woorden: ‘Kagchel, gij, die gemaakt zijt van dingen, die geen leven hebben, tegen u mag ik spreken, en gij moet naar mij luisteren; want de arme frits weet verschrikkelijke dingen, en hij heeft een Zwitsersch hart, al is zijn ligchaam klein en zwak.’
‘Wat scheelt het kind?’ riep ruoni, ontsteld van de tafel opstaande. ‘Zou de booze geest in hem gevaren zijn?’
‘Hoor mij, hoor mij, kagchel, ik bezweer het u!’ ging de knaap voort, alsof hij niets had gehoord; ‘gij zijt geen mensch, en u mag ik zeggen, wat ik gezien heb.’
‘Stil,’ fluisterde de deken der slagters, en dwong ruoni,

{==502==} {>>pagina-aanduiding<<}
om weder te gaan zitten. ‘Stil; laat ons ten einde toe hooren!’
‘De arme frits had avond in de Reuss gevischt,’ ging de knaap op dezelfde wijze voort, ‘en keerde naar huis terug. 't Was donker; de vesperklok luidde; de knaap was bedroefd, want hij had geen visch gevangen, en de pilatus van den berg zag er dreigend uit, alsof hij zeide: Wec het land!’
‘De knaap bazelt,’ mompelde een der aanwezigen tegen zijnen buurman. ‘Ruoni moest hem wegbrengen; wij hebben geen tijd, om zulke zottepraat aan te hooren.’
‘Stil, zoo gij uw leven liefhebt!’ zeî de deken der slagters, wiens oog met levendige belangstelling op den knaap was gevestigd.
‘En toen de arme knaap,’ ging frits met eene bewogene stem voort, de oogen altijd op de kagchel gevestigd houdende, ‘langs den oever ging digt bij de zaal van het kleedermakersgild, hebben mannen, die haastig voortliepen, hem in een' donkeren kelder gedrongen, waar eene menigte andere slechte menschen waren. Eerst wou hij vlugten; maar God en de Heilige Maagd hebben het niet gewild, omdat er iemand zijn moest, die de woorden dier slechte menschen moest hooren, welke de burgerij haten en haar den dood zweren.’
Eenigen der aanwezigen huiverden bij deze woorden; allen zagen elkander ontsteld aan, maar geen woord werd er gesproken.
‘Die mannen,’ ging de knaap voort, ‘waren Messire rudolph pfeiffer, het regeringslid, de edele Baron van thorberg, de heer ramschwag van rothenburg, de ridder van wolhausen en zijn zoon, en nog vele andere groote en aanzienlijke mannen; maar de kleine frits kent hunne namen niet. Er was ook bij hen een edele Graaf, die van Aargau kwam, die in dienst is van den Hertog van Oostenrijk, en die geld en soldaten beloofd heeft. En al die mannen, geen enkele uitgezonderd, hadden aan den regterarm eene roode mouw, en waren in dien kelder gekomen met zwaarden en dolken onder hunne mantels, om met elkaar te bepraten, hoe men de burgers moet dooden en weer meester van de stad worden.’
De aandoening van den kleinen visscher benam hem een oogenblik de spraak; hij drukte zijne beide handen tegen

{==503==} {>>pagina-aanduiding<<}
zijn voorhoofd, als om zich alles te herinneren, en ging toen langzaam voort, met nadruk sprekende: ‘Nog in dezen nacht, als wij nog drie uren ouder zijn, zullen zij, met hulp van hunne bedienden en vazallen, bij al de hoofden der gilden binnendringen en hen op hun bed vermoorden. Dan zullen zij gaan naar de poorten der stad en de schildwachten dooden, zich van het stadhuis meester maken, van de gevangenis en de torens, en dan zullen zij morgen ochtend allen ophangen, die zich niet willen onderwerpen. En over weinige dagen, als de soldaten, door Oostenrijk beloofd, zullen zijn gekomen, zullen zij het verbond met de kantons verbreken, en de lasten en heerendiensten weder herstellen, om het arme volk te verdrukken.’
Een verward gedruisch ontstond in de zaal, en meer dan één mond opende zich, om den knaap te ondervragen. ‘Vrienden,’ fluisterde de deken, op frits wijzende, ‘gelooft gij, dat die knaap deze dingen liever aan die kagchel zou willen zeggen, dan aan zijn' eigen vader, als hij niet door een' eed gebonden was?’
De knaap hief het hoofd weder op. ‘God en de Heilige Maagd mogen den armen frits bijstaan!’ ging hij met diepe aandoening voort. ‘Ik meende te sterven van angst. Ik ben gevallen, en zij hebben mij gezien. Toen zijn de zwaarden der goddeloozen op mijne borst geweest, en hun mond en hunne oogen waren vol toorn. Toen is mij als een slaap overvallen, en toen ik weder wakker werd, hoorde ik Messire rudolph pfeiffer zeggen: “Gij moet hem niet dooden; gij moet hem niet opsluiten; gij moet hem laten gaan.” O, Messire pfeiffer is veel beter dan de anderen, want hij heeft den armen frits het leven gered. Toen hebben zij hunne dolken kruiselings onder het kruisbeeld gelegd, en hebben den knaap met de hand op die dolken laten zweren, dat hij het aan geen levende ziel zou vertellen. O God, o jezus, onze Heer, en gij, Heilige Maagd maria, hebt medelijden met den kleinen Zwitser! En gij, o heilige leger, patroon van onze goede stad, bid voor hem!’
Toen hij deze woorden had gesproken, waggelde de knaap; ruoni ving hem op in zijne armen, en drukte hem, zonder een woord te spreken, diep bewogen aan zijn hart. Op hetzelfde oogenblik hoorde men eene vrouwenstem aan de deur: ‘Is mijn frits hier niet?’ vroeg zij angstig; ‘hebt gij mijn kind niet gezien?’

{==504==} {>>pagina-aanduiding<<}

De deken der slagters stond op; hij sprak eenige woorden fluisterend tegen de mannen, die hem omringden, en over wie hij zeker gezag scheen te oefenen. Vervolgens nam hij den knaap uit de armen van zijnen vader, drukte hem in de zijne, en geleidde hem naar de deur: ‘Vrouw,’ zeî hij tegen maslieren, ‘neem uwen zoon mede naar huis, zonder tegen iemand te spreken. Breng hem naar bed en verlaat hem niet; hij heeft rust en oppassing noodig. Zoo gij ziet, dat hij ontsteld is, doe hem geene vragen; hij zou u niet kunnen antwoorden. Wacht uwen man niet zoo spoedig te huis; de belangen des lands vorderen zijne tegenwoordigheid hier. Vaarwel; stilte en rust; morgen zult gij meer weten.’
Na een' nacht van onrust en alarm, dien de meeste burgers van Lucerne niet in hun bed doorbragten, bestraalde de eerste dageraad de zegepraal der goede zaak en der vrijheid; eene zegepraal, die door gematigdheid en menschelijkheid stond gekenmerkt. In alle straten der stad zag men groepen van mannen, vrouwen en kinderen, sommigen gewapend, anderen half gekleed; terwijl de eersten, met vuur, de bijzonderheden, die er in dien nacht waren gebeurd, verhaalden, de laatsten die met verbazing en blijdschap aanhoorden. Afdeelingen van gewapende burgers hielden de wacht bij de gevangenis en de torens, die tot verdediging der stad dienden; anderen stonden als schildwachten voor de huizen der edellieden. Langzamerhand echter verstrooiden zich de groepen, en de grootste menigte stroomde de stad uit naar den linkeroever van het meer. Daar lagen twee visschersvaartuigen, gereed om te vertrekken, en de roeijers schenen vol ongeduld, om van den gunstigen wind gebruik te maken en daardoor hun werk te verligten. Een weinig ter zijde spraken de eerwaardige deken der slagters en twee andere hoofden der gilden, wier ijver en voorzigtigheid veel hadden toegebragt, om de genomene maatregelen te doen slagen, met eenige burgers, die in reisgewaad waren, en onder welke men ook de beide vroeger genoemde herders van Unterwald zag. Weldra vestigde zich de aandacht met belangstelling op eene groep, die uit de stad kwam en zich naar de booten begaf. Het was ruoni, die mede afgevaardigd was naar de drie kantons van het Zwitsersche eedgenootschap, om de tijding van het gebeurde over te brengen en hulp te vragen; het was ruoni, die

{==505==} {>>pagina-aanduiding<<}
zijnen zoon aan de hand had, en wiens hellebaard maslieben droeg. Het gelaat van frits, nog bleeker dan gewoonlijk, vertoonde de sporen van den schrik des vorigen avonds en de onrust van den nacht; maar eene innige vreugde straalde van zijn gelaat, en scheen als 't ware zijne krachten te verdubbelen.
Toen de knaap, aan den oever van het meer gekomen, zag, dat aller oogen op hem gevestigd waren, bedekte zijn gelaat zich met een' hoogen blos; hij boog het hoofd verlegen naar den grond. Doch toen velen hem en zijnen vader de hand kwamen drukken, toen hij zijne moeder geluk hoorde wenschen, en de deken en zijne beide ambtgenooten hem op het voorhoofd kusten, toen hief frits bewogen het hoofd omhoog; zijne oogen, vochtig door vreugdetranen, waren beurtelings gevestigd op de vrienden, die hem omringden, op zijnen vader, op het meer, op den top van den Pilatus, die door de stralen der morgenzon was verguld, en, zijne handen vouwende, fluisterde hij, met een' glimlach van geluk op de lippen: ‘Lof en dank zij Gode, Sint peter en Sint paulus en der Heilige Maagd en den heiligen leger, onzen patroon! 't Was geen onheil voor het vaderland, dat de pilatus van den berg gisteren voorspelde; 't was onheil over de boozen, verlossing voor onze vaderstad, vrijheid voor de burgers, en moed voor den armen frits, die, al is hij klein en zwak, toch ook iets voor zijn vaderland gedaan heeft, even als walter, de zoon van willem tell van Burglen!’


De slag bij Lutzen in 1813.

(Vervolg en slot van bl. 460.)

Het leger der bondgenooten behaalde nu, onder des Allerhoogsten bijstand, het eene voordeel na het andere op de Fransche krijgsdrommen en op die van derzelver vrienden, en drong steeds dieper het schoone Saksen in, den ouden Rijn al gedurig nader komende; terwijl ferdinand's regement dien voorttogt onafgebroken verzelde. In de bloedige dagen van den Leipziger slag hadden onze zwarten het hard te verantwoorden. Ferdinand vocht gelijk het eenen Duitscher betaamde, en in het digtst van het gedrang bleef de

{==506==} {>>pagina-aanduiding<<}
oude werner - dit was de naam van willem's redder - trouw en wakker aan zijne zijde, den jongen waaghals nimmer uit het oog verliezende. Bij Möckern hieuw hij eenen Franschen dragonder-officier, die door ferdinand geweldig benaauwd geworden was, en in het wegrijden zijn pistool op den wakkeren jongeling wilde lossen, zoo duchtig in de vuist, dat het juist zoo even losgedrukte wapen hem uit de stuk gehouwen hand viel en het schot in den grond ging. Wegens deze en meer andere bewijzen der innige en ijverige toegenegenheid van werner voor ferdinand, had de laatste den braven ouden krijger zoo lief gekregen, dat hij hem niet meer van zich verwijderde. Op elke veldwacht, die hij betrok, was werner bij hem, en op elken togt, waartoe hij gekommandeerd werd, vergezelde hem werner; in elk kwartier woonde hij bij hem, naar den uiterlijken schijn als oppasser, maar inderdaad als vriend, - als vaderlijke vriend. Willem's sjerp had ferdinand behouden, en hij beschouwde die dikwerf, wanneer hij en de oude alleen te huis waren, met weemoedige herinnering aan alles, wat hem op aarde lief en dierbaar was, maar ook met blijde en vertrouwende hoop, dit alles, zijne amalia, zijnen willem, zijne maria, zijnen geliefden vader - allen weder te zullen zien. Alsdan zag hij, in zijne verbeelding, het oogenblik daar, waarop hij in willem's gezelschap het lieve dorpje, dat al wat hun beiden het waardst was omvatte, het eerst zou wederzien, het zou bereiken, en dan - o onbeschrijfelijke wellust! - zich in de armen der zijnen zou werpen. Doch dan stoorde hem ook menigwerf in zijne mijmering het gezigt der bloedvlekken op de sjerp, als wilden zij hem herinneren, dat willem den
dood zoo nabij geweest, en dat het nog onzeker was, of hij daaraan wel had kunnen ontsnappen. Onrustig sprong hij dan van zijne zitplaats op, en wist in den angst zijns harten niet, waarheen hij zich zou wenden.
‘Heer Luitenant,’ zeî dan de oude werner, ‘onze oude stelregel mag niet falen, God zal het goed maken; zeker vinden wij den Kapitein nog.’
Met elken dag had ferdinand dit gehoopt, maar met elken dag te vergeefs. In iedere stad, waar een hospitaal was, won hij berigten in; maar geen derzelve was dat, hetwelk hij wenschte. Reeds lang zou hij alle hoop, om immer den vriend zijns harten weder te zien, hebben opge-
{==507==} {>>pagina-aanduiding<<}
geven, zoo niet werner door zijn vast vertrouwen hem versterkt en staande gehouden had. Men had zich nu den overtogt over den Rijn gebaand; het Pruissische leger drong voorwaarts, en kwam in het nieuwbegonnen jaar de hoofdstad van het groote Keizerrijk steeds nader. De 30ste Maart was de beslissende dag, op welken dit middelpunt van het dwanggezag bezweek, en met hetzelve de magt van den dwingeland te gronde ging. De zegevierende legerscharen der bondgenooten trokken over den geduchten Montmartre de Boulevards op, en paradeerden, in militairen luister, op de schoone en hooggeroemde pleinen, waar de oude en jonge garden voormaals hunne revuen hielden. Een wapenstilstand, ditmaal de onbedriegelijke voorbode des vredes, werd gesloten. Alles in het leger der bondgenooten gaf zich aan de uitbundigste vreugde over, en ieder hoopte nu spoedig, zeer spoedig, weder te huis, in het lieve, vrijgevochten vaderland te zijn.
Ferdinand echter kon men niet onder de hoogverheugden tellen. ‘God weet,’ zeide hij, wanneer zijne lustige kameraden hem aanspoorden deel in hunne vrolijkheid te nemen, - ‘God weet, dat ik diep en innig gevoel, welk een heil wij bevochten hebben, en dat ook ik met wellust het oogenblik verbeid, waarop ik mijn trouwe meisje, in de blijdschap van het wederzien, aan mijn hart zal drukken, waarop ik verheugd al de mijnen weder begroeten zal; - maar, broeders, ik kan mij over geen geluk van harte verheugen, voordat ik weet, waar mijn willem zich bevindt. Leeft hij? en zoo ja, waar leeft hij? - deze vragen ontrusten mij te zeer, dan dat ik mij, ook slecht voor een oogenblik, aan dezelve onttrekken en van ganscher harte vrolijk zou kunnen zijn. Hoe zeer ik ook naar huis verlange, bij God! zonder willem kan ik niet gaan.’
In zijnen brief had hij maria met de gewisse hoop, om weldra willem te zullen wedervinden, getroost: wat zou hij haar schrijven, nu deze hoop zich niet verwezenlijkte; wat haar zeggen, wanneer zij ganschelijk verijdeld was? - Het regement kreeg zijne kantonnementen aan de noorderoevers der Loire. Ferdinand, zoo nabij de afgetrokken Fransche armee, won overal berigten in. Bij elk transport Pruisen, die van den kant der Spaansche grenzen uit de gevangenschap terugkeerden, deed hij zorgvuldige navraag naar den Kapitein; maar niemand kende hem, niemand wist

{==508==} {>>pagina-aanduiding<<}
van hem eenig berirgt te geven. In dezer voege liep de eerste helft der maand April voorbij; vele vrijwilligers, van hunnen krijgspligt ontslagen, namen den blijden terugweg naar het vaderland aan. Met een verlangend oog zag ferdinand hun achterna; zijn oom gaf hem verlof om insgelijks te vertrekken, naar zijne verkiezing, met verlof of met zijn afscheid. Verlangend en met tranen in de oogen keek hij naar den hem als toewenkenden gezigteinder heen; het werd hem zoo beklemd, zoo ondragelijk in het vijandelijke Fransche land, en evenwel was het hem niet mogelijk hetzelve te verlaten. Eens, het was op eenen helderen lentemorgen, reed hij met den ouden werner naar Orleans, in de nabijheid van welke plaats het regement gekantonneerd lag. Digt voor de stad ontmoette hem een sterk commando krijgsgevangen geweest zijnde Pruisen, die zingend en juichend den breeden rijweg langs kwamen. Zij gingen in onderscheidene hoopjes. Het voorste bestond uit Pommersche landweer, kenbaar aan de witte kragen.
‘Waar zijt gij gevangen geraakt, kinderen?’ vroeg ferdinand. ‘Bij Rheims, heer Luitenant,’ antwoordde een onderofficier.
‘Allen?’
‘Ja, ten minste grootendeels; er zijn van ons bij Rheims twee bataljons gevangen genomen, louter Pommeren.’
Juist wilde ferdinand, die zich in zijne blijde verwachting al wederom bedrogen zag, met werner verder rijden, toen twee vrolijke knapen met roode kragen, arm in arm, hen voorbijslenterden, en een derzelven den anderen zijn brandewijnfleschje toereikte, met den uitroep: ‘Vivat het lijfregement.’
Als een elektrieke schok doortintelde dit woord geheel het wezen van ferdinand. ‘Zijt gijlieden van het lijfregement?’ vroeg hij, bevend van verwachting.
‘Ja, heer Luitenant, - van het fuselier-bataljon.’
‘Waar zijt gij gevangen?’ vroeg werner snel daarop.
‘Bij Lutzen! - maar, waarom....’
‘Zegt mij, om Gods wil, kent gij Kapitein R., en wat is er van hem geworden?’
‘Wel ja, dien kennen wij goed; het is immers onze Kapitein, en hij is met ons gevangen genomen te Görschen, waar de Beijerschen....’
‘Maar, in 's hemels naam, waar is hij thans.’

{==509==} {>>pagina-aanduiding<<}

‘Hij kan misschien nog wel daar in de stad wezen - de rijtuigen met de officieren stonden voor het logement, toen wij uitrukten.’
Dat onze twee ruiters nu in vollen ren naar de stad ijlden, behoef ik wel niet te zeggen. De marcherenden stoven uit elkander, toen ferdinand's ros door hen heenstoof, en zonden hem vloek op vloek achterna. Aan de poort reed werner nog eene oude Française overhoop, die met heesche stem haar: boire la goutte! riep, en met haar vaatje zoo snel niet uit den weg kon komen, als de wilde ruiters en door wilden. Zoo ging het de stad in, zoo de straten door naar de markt, waar, voor een groot huis, de officieren juist in hunne rijtuigen wilden stijgen. Juichend vloog ferdinand hun te gemoet, en - een oogenblik daarna lag hij snikkend in de armen van zijnen willem! Lang en vast hielden beiden elkander omstrengeld, zonder een woord te kunnen uitbrengen; de oude werner, die mede afgesprongen was en de paarden hield, bad en weende te gelijk. Innig aangedaan stonden de Duitsche officieren, stonden de Franschen zelve rondom deze groep.
Eindelijk werden de vrienden hunne zinnen weder magtig, en nu kwam het tot nadere verklaringen en tot de beantwoording der vragen: ‘hoe is het u gegaan? - hoe gaat het te huis? - hoe maakt het maria?’
Allen gingen in het huis terug. Nog eer men binnen was, riep ferdinand aan werner toe: ‘Geef de paarden aan eenen jongen over, en kom oogenblikkelijk bij ons!’ - Hij kwam.
‘Willem, - kent gij dien ouden knevelbaard niet meer?’ -
Willem keek werner aan, en bedacht zich.
‘Aan wien hebt gij uw horologie en uwe sjerp gegeven?’
‘God in den hemel!’ riep willem nu, ‘dan is het de brave Beijer!’
Nieuwe vreugde, nieuwe verrukking. Willem drukte werner aan zijne borst.
Na weinige uren waren de vrienden in ferdinand's kwartier, en terstond daarop bij den ouden Ridmeester. Slechts éénen dag vertoefden zij; den volgenden ontving ferdinand zijn ontslag van het regement, en snelde nu, in gezelschap van willem en den ouden werner, met extrapost naar

{==510==} {>>pagina-aanduiding<<}
huis. Een rijknecht bragt de paarden in korte marschen hun achterna.
Te Parijs stond willem's regement, bij hetwelk hij zich aanmeldde. Tot verdere dienst was hij volstrekt onbekwaam, daar hem de eene arm geheel lam geschoten was. De chef van het regement overhandigde hem de voor hem bestemde orden, het kruis en die van Wladimir, beloofde hem zijn afscheid te zullen bezorgen, en veroorloofde hem gaarne, terstond huiswaarts te reizen.
Nog eenmaal trad R. voor het front zijner kompagnie. De brave jongens, die nog te zamen met hem gevochten hadden, snelden toe, drukten en kusten hunnen dapperen aanvoerder tot afscheid de hand, en wilden naauwelijks gedoogen, dat hij hen verliet. R. was door zoo veel liefde innig aangedaan, zeide hun een hartelijk vaarwel, en snelde vervolgens met ferdinand, die nu in het geheel geen geduld meer had om in de woelige Fransche hoofdstad te vertoeven, zonder rust of verwijl naar de vaderlijke streken.
Den eersten Mei des avonds kwamen zij te Berlijn aan. - Nog vier mijlen waren zij van D. verwijderd. Daar zij in den nacht niet wilden aankomen, besloten zij een paar uren rust te nemen en vervolgens verder te rijden, om den anderen morgen, met het aanbreken van den dag, in de armen hunner geliefden te zijn.
Reeds vroegtijdig waren, op den tweeden Mei, willem's moeder en zuster naar de pastorij gegaan, wel bewust, welk eene schrikkelijke herinnering voor hen allen aan den dag van heden verbonden was, en voor de arme maria, die pas hersteld was, eene wederinstorting vreezende. - Weemoedig vriendelijk vonden zij den ouden Predikant en innig bedroefd zijne dochter.
Geen van allen waagde het, den anderen te herinneren, wat, nu een jaar geleden, op dezen dag was voorgevallen; en toch zag ieder het den anderen aan, dat hij het niet vergeten had. Wanneer de Dominé de spoedige terugkomst der verdedigers van het vaderland gedenken wilde, viel zijn blik op maria's bleeke wangen en in tranen zwemmend oog, en de woorden bestierven hem op de tong.
In deze gemoedstemming hadden de twee familiën eene poos gezeten, toen de hofhond, door zijn luid geblaf, de aankomst van eenen vreemdeling verkondigde.

{==511==} {>>pagina-aanduiding<<}

‘Goede God,’ riep amalia, ‘daar komt een huzaar van ferdinand's regement!’
Allen sprongen naar het venster. Met een vriendelijk gelaat en oogen, waarin de blijde boodschap, welke hij bragt, reeds bij den eersten blik te lezen was, trad de oude werner snel het voorplein over. De Predikant ijlde hem te gemoet, doch reeds stond hij in de kamerdeur, en bragt met moeite, op den toon alsof hij rapport deed, maar met ontroerde stem, de woorden uit: ‘Zij komen heden nog; beiden komen zij!’
Een luide schreeuw der meisjes antwoordde hem.
Bevend nam de Predikant zijn fluweelen kapje van het hoofd, vouwde eerbiedig de handen zamen, en hief de oogen naar boven. Sidderend vloog Mevrouw van r. op den huzaar toe.
Doch, eer het nog tot verklaringen komen kon, kletterden sabels en sporen door de achterpoort van het huis, de kamerdeur vloog open, en willem en ferdinand stoven binnen, de eerste met maria's sjerp, nog door zijn bloed geverwd, over den schouder.
Het tooneel des wederziens te beschrijven, is mij niet mogelijk; iets dergelijks moet gevoeld, kan niet geschilderd worden.
Na eene korte poos lagen allen op de knieën, en dankten Hem, die zoo groote dingen aan hen gedaan had.
Toen maria het breede likteeken op haars willem's voorhoofd kuste, en deze, op werner wijzende, riep: ‘Dat is de brave Beijer uit den slag bij Lutzen!’ vloog het geheel verteederde meisje naar den ouden toe, en kuste hem, in spijt van zijnen knevelbaard, de bruingebrande wangen.
Na verloop van eenigen tijd bek wam R. zijn afscheid met rang van Majoor, en bleef nu voortaan op het slot zijner voorvaderen. Werner woonde bij hem. Ferdinand werd nog in dit jaar zijns vaders adjunct.
Kort daarna sierde willem's moeder de twee bruiden met den mirtekrans; de Predikant legde zegenend, voor Gods oog, de handen der jonge paren plegtig in elkander, en beiden sleten voorts den zaligsten ouderdom in den kring hunner gelukkige kinderen.
Eenige jaren later bevond ik mij in het liefelijke D., om mijne vrienden in hunnen huiselijken gelukstaat te bezoeken. Ik vond geheel de vereenigde familie in de pastorij bijeen.

{==512==} {>>pagina-aanduiding<<}
Maria, dat zachte, hemelsche wezen, zat aan het venster, en wiegde op haren schoot een' kleinen engel, in welks aanminnige trekken het volkomen evenbeeld der moeder te herkennen was. R. stond naast haar, en zag met wellust op moeder en dochter neder. Ferdinand zat, met zijne amalia in den arm, aan het andere venster; voor hen stond een tweejarige, fiksche knaap, en dreigde op eene kluchtige wijs den vader met een blinkend huzaren-doodshoofd, dat hij met beide handjes omhoog hief. De oude Predikant vatte werner, die mij van het slot derwaarts geleid had, bij de hand, en wees hem de gelukkige groep, als wilde hij hem zeggen: ‘Zie, dat is uw werk!’ Doch de oude huzaar vouwde vroom de handen zamen en zeide: ‘Wanneer ik eens het eeuwige hoofdkwartier binnenruk, moge dan de Heer der heirscharen, bij de groote parade hier namaals, over mij geene al te strenge monstering houden!’


De Camellia's.

Niet alle lezers en lezeressen weten misschien, dat de Camellia, die bloem, welke thans zoo zeer de gunst der mode geniet, in Japan, China en Indië te huis behoort; nog minder is het waarschijnlijk bekend, dat linnaeus haar dezen naam gegeven heeft uit dankbaarheid jegens Pater camelli, eenen Jezuit, die haar in 1739 uit Japan naar Europa gebragt had. De bloem versierde eerst de tuinen van Engeland, doch ging spoedig van daar naar Italië, vervolgens naar Frankrijk en eindelijk naar Duitschland over. De thans nog zeer geliefkoosde soort, Camellia Japonica, was 47 jaren lang in Europa de eenige; van haar verkreeg men, door kunstige bevruchting, andere, bastaard-soorten, die langen tijd in groot aanzien stonden. In het jaar 1792 eindelijk verschenen de witte, de gevulde roode, enz. en met deze verminderde de voorkeur voor de eerste. Japan en China hebben sedert nog andere soorten geleverd, die in onze tuinen weder bastaard-soorten voortgebragt hebben, van welke men op nieuw bastaarden bekomen heeft, zoodat er tegenwoordig meer dan zeshonderd verscheidenheden van Camellia's bekend zijn.



{==513==} {>>pagina-aanduiding<<}

De barmeciden-stokjes.

La harpe's treurspel de Barmeciden was op het Théâtre Français niet wel opgenomen. Kort na dit hem overkomen ongeluk ging de hierover natuurlijk niet zeer gestichte dichter met zijne vrouw op de kermis wandelen. Uit eene markt-kraam riep hun de koopman toe: ‘Barmeciden-stokjes, Heeren en Dames! schande-koop! de nieuwste mode!’ Toen Mevrouw la harpe dit hoorde, dacht zij, dat de openbare meening haren echtgenoot eene ruime vergoeding verschafte voor de onbillijkheid der kritiek. ‘De kooplieden,’ sprak zij tot hem, ‘nemen den titel van uw treurspel te hulp, om onder deszelfs bescherming hunne nieuwigheden aan den man te brengen.’ Het gelukkige paar trad aan de kraam, en de vrouw vroeg, wat een Barmeciden-stokje kostte; te dien tijde namelijk droegen de dames wandelstokjes. ‘Twaalf sous,’ was het antwoord. - ‘En van waar hebben zij dan toch hunnen naam?’ - ‘O, druk maar eens op den knop, Madame, en gij zult het terstond begrijpen.’ Madame drukte, en oogenblikkelijk liet zich een schel gefluit hooren.


Dalayrac's eerste viool.

Het was in het jaar 1767. Pierre dalayrac, subdelegaat van Languedoc, bestuurde met alle zorgvuldigheid de opvoeding van zijnen zoon nicolas; doch niet dan met tegenzin leerde deze Latijn en Grieksch. Om hem eene uitspanning te verschaffen, nam de vader eenen muzijkonderwijzer voor hem aan. De eerste meester van dezen naderhand zoo beroemden componist was een arme vioolspeler, die eerst in den schouwburg Petit Bourbon, te Parijs, een' tijdlang onbeduidende muzijk afgezaagd had, en daarna in de provinciën gegaan was, geen ander vermogen medenemende dan zijn strijkstok en viool. Joseph jouvenel, zoo heette hij, was over de snelle vorderingen van zijnen jongen scholier zoo verbaasd, dat hij den vader ried, hem naar Parijs te zenden, waar hij onmisbaar spoedig eenen grooten naam zou maken. ‘Mijn lieve jouvenel,’ zeî dalayrac, ‘ik ben subdelegaat, en mijn zoon zal mijn opvolger zijn; ik wil geen muzikant van hem maken.’ - ‘Zijn talent zal

{==514==} {>>pagina-aanduiding<<}
over uw voornemen zegevieren!’ - ‘Dan zult gij de goedheid hebben, van heden af uwe lessen te staken,’ hernam de oude heer, die over de voorspelling van den violist in geenen deele gesticht was. - ‘Zoo als gij verkiest; maar uw zoon is tot toonkunstenaar geboren, en zal het worden, hoe gij er u ook moogt tegenkanten.’ - De oude jouvenel, kwam nu niet meer in het huis van dalayrac; maar dagelijks bezocht de jonge nicolas zijnen leermeester, die met hem steeds van lulli, quinault, lambert, rameau en mondonville sprak. - ‘O mijn lieve kleine nicolas, wat beklaag ik u; uw vader zal u dwingen, afstand te doen van den roem, die u wacht; gij zult eens een obscure subdelegaat moeten worden.’ - ‘Neen, jouvenel, ik zal mijn' vader daarin niet gehoorzamen,’ hernam de jonge dalayrac; ‘ik word muzikant.’ - ‘Nu, dan geef ik u mijne beste viool tot geschenk,’ sprak de oude jouvenel; ‘wanneer hare snaren eens onder uwen krachtig geroerden strijkstok trillen, zult gij u misschien uwen eersten leermeester herinneren.’ - ‘Nooit zal ik u vergeten, mijn waarde jouvenel!’ - Weldra mogt nicolas, ingevolge een verbod van zijnen vader, zijnen ouden muzijkmeester niet meer bezoeken. Hij troostte zich daarmede, dat hij eenige door dezen uit Parijs medegebragte opera-stukken speelde. Op zekeren dag zeide zijn vader tot hem: ‘Mijn zoon, gij zijt nu veertien jaren oud; het wordt tijd, dat gij u een beroep kiest.’ - ‘Ik wil muzikant worden;’ en met deze woorden opende hij een kastje en nam er de viool van den ouden jouvenel uit. ‘Ziedaar mijn' trouwen vriend,’ riep
hij met geestdrift; ‘hij zal mij in het ongeluk troosten, en mij de dagen van geluk nog gelukkiger maken.’ Zijn vader rukte hem de viool uit de hand. ‘En ik zal het vervloekte ding verbrijzelen!’ Dit zeggende, hief hij reeds den arm op, om het instrument tegen den muur te slaan. - ‘Vader, houd op,’ riep de jonge dalayrac, ‘of ik stoot mij dezen dolk in de borst! Geef mij mijne viool; zonder haar kan ik niet leven; zij heeft aan jouvenel, mijnen ouden leermeester, behoord; ik heb hem beloofd, haar, als een pand zijner opregte vriendschap, in waarde te houden.’ - De onstuimigheid en ongeveinsde wanhoop van den zoon sloegen den toorn des vaders neder, die eindelijk begreep, dat hij nicolas van zijne roeping tot de toonkunst niet kon afhouden, en beloofde, aan zijne neiging geene verhin-
{==515==} {>>pagina-aanduiding<<}
dering meer in den weg te leggen; ook heeft hij woord gehouden.


Iets rakende Rossini.

De aanvankelijk in twijfel getrokkene tijding heeft zich nu toch bevestigd, dat rossini werkelijk 600,000 francs tot stichting van eene wijkplaats voor oude en zwakke toonkunstenaars gegeven heeft. Daarenboven sticht hij in zijne geboortestad Bologna eene openlijke school, op welke kosteloos onderwijs in het zingen gegeven zal worden; hij zelf neemt er het bestuur van op zich. In allen gevalle is dit eene daadzaak, welke veel van hetgeen omtrent het karakter van dien merkwaardigen man gezegd is weêrlegt.


Anecdote van den geneesheer Frank.

Om het sterfbed van den beroemden, in 1820 te Weenen overleden arts frank zaten acht zijner collega's, en hielden consult. Op eenmaal begon de patiënt overluid te lagchen en zeide: ‘Mij valt de Fransche grenadier op het slagveld van Wagram in, die, met acht kogels doorboord, lag te sterven. Morbleu, riep hij, er zijn dan acht kogels noodig, om eenen Franschen grenadier het leven te benemen!’


Kameraadschap.

Een Parijzer dagblad verhaalt het volgende voorval: Onlangs werd zeker schrijver, een man van veel moed en koelbloedigheid, des avonds door eenen woesten knaap aangevallen, die hem met ontblooten dolk zijne beurs afvorderde. ‘Wel duivels,’ riep hij, ‘ik was juist op het punt om hetzelfde request bij u in te leveren; doch daar ik zie, dat gij een kameraad van mij zijt, zoo kom met mij, en onder een glas wijn wil ik den buit, dien ik daar zoo even op een' ander' gemaakt heb, met u bekijken en deelen.’ De nieuweling in het handwerk liet zich bedotten, en ging met zijnen nieuwbakken vriend, die niet verzuimde hem aan de zorg der eerste patrouille, in welker nabijheid zij kwamen, vriendschappelijk aan te bevelen.







{==516==} {>>pagina-aanduiding<<}

Gedachten bij het graf van A.C.W. Staring.


Met diep ontroerd gemoed 
Wijde ik uw graf mijn' groet, 
Te vroeg ontslapen zanger! 
Gij, staring! de aarde ontrukt... 
Waar is de plaatsvervanger, 
Die uwen voetstap drukt? 
 
Treur, achtbre Wildenborch! 
Uw bloei was al zijn zorg; 
Hij gaf u vreugd en leven; - 
Uw heldre zon zeeg neêr; 
't Is somber in uw dreven... 
Uw landheer is niet meer! 
 
De trots van Gelderland, 
Wien braafheid en verstand 
Met schoonen glans mogt sieren, - 
Zijn levensdraad brak af; 
Schonk hem de kunst laurieren, 
Nu weeklaagt ze op zijn graf. 
 
Nu zwijgt zijn citertoon, 
Zoo krachtig, kunstig, schoon, 
En Febus priesterscharen 
Staan in het kunstenkoor 
Den lievling na te staren, 
Dien het te vroeg verloor. 
 
Weêr heeft het vaderland 
Een' kostbren diamant 
Uit de achtbre kroon verloren! 
En gade en minnend kroost 
Staan, bij der dichtren koren, 
Weemoedig, zonder troost! 
 
Maar, welk een treffend woord 
Lokt mij naar 'skerkhofs poort 
En schenkt den geest bedaring: 
‘Uit nacht rijst morgenrood,’ 
Het was uw spreuk, o staring! 
‘Het leven uit den dood.’ (*) 


Vorden.
l. schipper.



{==517==} {>>pagina-aanduiding<<}

Mengelwerk.

De bouwkunst.


Eene Voorlezing.

De Bouwkunst bekleedt in het gebied der schoone, meer bepaaldelijk in dat der beeldende kunsten eene voorname plaats, en wel eene zoodanige, die het naast aan het gebied der wetenschappen gelegen is, en, als 't ware, voor een groot deel door dezelve wordt ingenomen. In dit opzigt verbindt zij het rijk der wetenschap aan dat der kunst, en stelt tusschen die beide eenen overgang daar, niet ongelijk aan die overgangen, welke bij de onderscheidene rijken der natuur worden waargenomen, en waardoor al het geschapene, hoe verschillend ook in aard en werking, door zoo vele schakels aan elkander verbonden is.
Beschouwen wij haar van de zijde der wetenschappen, in zoo verre deze tot haren aard en wezen behooren, dan geven wij haar den naam van Bouw-kunde; terwijl wij, in betrekking tot de schoone gewrochten, die zij daarstelde, haar onder de beeldende kunsten rangschikken, en met den naam van Bouw-kunst begroeten. Deze opmerking, alhoewel in den aard der zaak gelegen, en, uit dien hoofde, natuurlijk en eenvoudig, is daarom niet minder van groot aanbelang, gelijk wij dit nader zullen trachten aan te wijzen.
Het is moeijelijk, om, op geschiedkundige gronden, met genoegzame zekerheid te bepalen, wanneer de Bouwkunst ontstaan zij, en aan wien wij hare gewrochten het eerst te danken hebben; maar zeker is het, dat zij, als eene schoone kunst, reeds bij de volken der oudheid bekend was, en dat de Grieken inzonderheid haar met een gelukkig gevolg beoefenden. Later, en na de verovering van Griekenland en Klein Azië door de Romeinen, werd

{==518==} {>>pagina-aanduiding<<}
deze schoone kunst naar Italië overgebragt; terwijl eindelijk de Gothische Bouwkunst, alhoewel anders gewijzigd, zich in de zoogenoemde Middeleeuwen aan het Noordelijk en Middel-Europa deed kennen, en dat wel omstreeks den tijd, dat Sarracenen en Arabieren, in Spanje, Portugal en op de Eilanden der Middellandsche Zee, hare kunstgewrochten, onder de regering der Kalifen, hadden tot stand gebragt.
Zijn de aloude tempels en paleizen der Assyriërs, Babyloniërs en andere Aziatische volken slechts als zoo vele bouwvallen aanwezig, zoo levert het uitgestrekte Indië nog menig voortbrengsel op, hetwelk het merk eener hooge oudheid met zich draagt, en waardoor het hoogstbezwaarlijk wordt, stellig te bepalen, waar ter plaatse de wieg en de bakermat der Bouwkunst het eerst mogen gestaan hebben.
Toen de eerste bewoners dezer wereld, of liever onze eerste voorouders, na derzelver verwijdering uit het dusgenoemde Paradijs, met deszelfs schoonen hemel en schoone aarde, zich genoodzaakt zagen andere, mingunstige streken op te zoeken, hebben zij vermoedelijk, ten einde zich voor de onaangenaamheden van wind en weder, als ook voor den aanval van woest gedierte, te beschutten en te beveiligen, eene bergholte of rotskloof tot verblijf uitgekozen. Later en in gewesten, die zulke toevlugtsoorden niet aanboden, zal men, in woudrijke streken, met behulp van takken en bladeren, door den stormwind daarheen geworpen, of met forschen arm van den stam gerukt, zich eene soort van loofhut hebben toebereid; tot dat het vinden van, en de verkregene vaardigheid in het gebruik van metalen den mensch zal geleerd hebben boomen te vellen tot het daarstellen van eene steviger en duurzamer woning.
De veehoederij en het doorgaand zwervend leven der herders deden nieuwe behoeften ontstaan, en de mensch, allengskens leerende de voortbrengselen uit het planten- en dierenrijk tot zijn nut en dienst aan te wenden, schonk aan de veldtent het aanwezen. Zij, die hun bestaan, bij

{==519==} {>>pagina-aanduiding<<}
de toeneming van beschaving, kennis en behoeften, in andere bedrijven en beroepen zochten en vonden, vereenigden zich in steden, als eene vaste woonplaats, aanvankelijk (even gelijk nog in latere eeuwen het geval was) in van hout opgeslagene verblijven.
Intusschen nam de betrekkelijke rijkdom toe, naar mate de menschen zich maatschappelijk vereenigden; de ruilhandel, visscherij en de vaart op rivieren, meren en andere wateren begonnen te ontstaan, en de rijkdom werd toen de voedster der weelde. Was het wonder, dat deze zich in het uitwendige der woningen, even als in spijzen en dranken, kleeding en huisraad, begon te vertoonen? Dan, er was meer:
De dienst van God met het hart en in geest en waarheid veranderde en ontaardde allengskens in de zinnelijke dienst van Afgoden en Afgodsbeelden, in wouden of op hoogten ten toon gesteld, en door priesters, als onmiddellijke dienaren, bewaakt en omgeven; en in het maatschappelijk leven verhief de rijkste of sterkste zich tot hoofd en gebieder over slaven of zwakken; terwijl elders het volk zichzelf regeerde, door middel van eenen raad van oudsten, die verpligt was voor de belangen der burgers te zorgen. Onder zulk eenen toestand was in het burgerlijke de overheid, en in het godsdienstig leven de Godheid het hoogste, eerste en voornaamste; en het kan, uit dien hoofde, wel geene bevreemding wekken, dat men, bij het verfraaijen van eigene woning, de verblijven van overheden en Goden geenszins voorbijzag.
Maar op wat wijze ging de aloudheid hierbij te werk? Vestigde men bouwkundige Akademiën? Maar van waar zou men de leermeesters gevonden hebben in eene kunst, die nog niet aanwezig was? Schreef men prijsvragen uit? Maar wie zou die hebben kunnen beantwoorden of beoordeelen, bij gebrek aan de hiertoe noodzakelijke kundigheden? Neen, men volgde daarbij eenen eenvoudigen en natuurlijken weg. Men behield, wat men had, en ging met de ondervinding te rade, ten einde te ontwaren, wat de meeste nuttigheid, gemak en genoegen aanbragt, en

{==520==} {>>pagina-aanduiding<<}
wat men daaraan zou kunnen verfraaijen. Het is te vermoeden, dat men, bij gebrek aan beginselen, hierbij langzaam zal zijn vooruitgegaan; maar in allen gevalle ging men dan toch voorwaarts, aan een volgend geslacht telkens iets overlatende.
Onder de aloude volken bekleedden de Grieken eene voorname plaats. De schoone hemel boven - de schoone aarde rondom hen, maakte dit volk inzonderheid ontvankelijk voor de indrukselen van het schoone, groote en verhevene; terwijl deszelfs Dichters en Wijsgeeren aan de beschaving en veredeling des volks onafgebroken voortarbeidden. De vorderingen hadden ook hierin allengskens plaats, en gingen, op gelijken tred met de ontdekkingen in de natuur-, meet- en wiskunde, meer en meer voorwaarts op de baan der wetenschap. Hierbij leerde de ervaring, van lieverlede, den waren aard en de groote nuttigheid der wiskundige evenredigheden, ter bevordering van het ordelijke, regelmatige, welstandige en schoone, kennen; en daarmede was de eerste, maar ook de vaste grondslag gelegd, waarop de tempel der Bouwkunst, bij de kunstlievende Grieken, kon worden opgetrokken.
Neemt men daarbij in aanmerking, dat dit alles van tijd tot tijd plaats had, en dat men daarbij gedurig met de gesteldheid van zaken en met de verkregene ervaring - en geenszins met vooraf gevormde theoriën - te rade ging, dan laat het zich gereedelijk verklaren, waarom de Bouwkunst bij de Grieken, vooral in de eeuw van perikles, tot zulk eene schitterende hoogte is opgevoerd, als ook waarom hunne bouwkundige kunstgewrochten in volgende eeuwen tot modellen gestrekt hebben voor elken kunstenaar, die zijnen naam en roem tot volgende geslachten wenschte over te brengen. Toen de Bouwkunst nog in hare kindschheid was, konden derzelver beoefenaars dwalen en mistasten; maar alras ontdekte men, dat de oorzaak daarvan gelegen was in de afwijkingen van het natuurlijke, eenvoudige en ware, en het verwaarloozen van meet- en wiskundige beginselen. Hierdoor werden inzonderheid de laatsten beter gekend, juister omschreven en

{==521==} {>>pagina-aanduiding<<}
bij een' volgenden arbeid naauwkeuriger toegepast; en alzoo naderde de kunst allengskens het toppunt van volkomenheid.
De Grieken schiepen die beginselen niet; zij vonden dezelve, en het is hun tot eenen onverwelkbaren roem, dat zij dezelve opmerkten en op hunne meesterwerken toepasten. Die beginselen zijn voor de latere geslachten ten regel geworden - niet omdat de Grieken dezelve vaststelden, maar omdat zij op de natuur, de waarheid en de ervaring gegrond zijn.
Er is, behalve de schoone vormen, die de Grieken aan hunne gebouwen wisten te geven, nog iets, dat dezelve kennelijk onderscheidt; te weten, de verbinding dier vormen aan de bijzondere bestemming van ieder gesticht op zichzelf. Een paleis is bij hen geen tempel - een tempel geene akademie - eene akademie geen renperk of theater. Ieder gebouw behoudt zijn eigenaardig karakter. Immers waren het kiesch gevoel en de goede smaak der Grieken te fijn, om daartegen te kunnen zondigen; behalve dat verwaarloozing in dezen met natuur en waarheid in strijd komt.
Wij gewaagden daar van het kiesch gevoel en den goeden smaak der Grieken; en het verdient opmerking, dat beide inzonderheid doorstralen in de aanwending van bouwkundige sieraden. Niet één van dezelve is willekeurig aangebragt, maar op de eigenaardige gesteldheid en het voorkomen der oorspronkelijke vormen gegrond, of wel uit de natuur zelve genomen. Hierdoor ontleenen de aangebragte sieraden hare schoonheid van het eenvoudige, ware en natuurlijke voorkomen, dat de fijngevoelende kunstenaar aan dezelve wist te geven, en een geoefend beschouwer behoeft nimmer te vragen, waarom hij dezelve gebezigd heeft. Het geheel verkrijgt daardoor eene eigendommelijke waarde, zonder het vertoon van rijkdom, die vaak de lompen der armoede bedekt.
Zóó hoog rees het standpunt, waarop de Bouwkunst zich bij de Grieken wist te verheffen, waarop de Romeinen haar vonden en - vooral in de eeuw van augustus -

{==522==} {>>pagina-aanduiding<<}
wisten te handhaven! Maar op de schitterende tijdvakken van Hellas en Latium volgde een tijd van verval. Wel verhief zich de echte kunst weder in de eeuw der medicissen; maar, hoe is het met dezelve thans, over het geheel, in het beschaafd Europa gesteld? en tot welke resultaten komen wij, bij het raadplegen der ondervinding?
Die resultaten zijn geenszins verblijdende.
Onlangs lazen wij, in het Mengelwerk van dit Tijdschrift, (*) een stukje, getiteld: de Beurs van Paris, en daarin het volgende: ‘Over het al of niet fraaije van het gebouw (in 1826 voltooid) is veel gesproken en getwist. Het is meestal beoordeeld geworden naar de grootte der som van 25 millioenen, (franks?) welke het gekost heeft, als ook naar het kunstmatige van den arbeid, maar niet naar den stijl of de uitdrukking van het geheel, dat wel met enkele goede antieke fragmenten gemengd, maar over het algemeen zeer slecht en onzuiver zaamgesteld is. Wanneer men ziet, hoe eene gedwongene langwerpige ruimte met eene hooge, schrale kolonnade van ruim zestig zuilen omgeven is wel is waar van de sierlijkste gedaante en van den voortreffelijksten, scherpsten arbeid, maar tot niets anders dienende, dan om aan de daarachter geplaatste vensters het licht te benemen; wanneer voorts duidelijk in het oog springt, dat deze weelderigheid van versierende deelen, zonder eenig begrip van de schoone Grieksche bouwkunst, zonder het geringste gevoel van bouwkundige karakteristiek, uit bloote zucht om eene vertooning van achtbaarheid te geven, is aangewend, zoo moet men betreuren, dat zoo groote sommen op eene zoo onverstandige en ondoelmatige wijs verkwist geworden zijn; want dit zuilenbosch kon slechts dàn eene inderdaad achtbare vertooning maken, wanneer de andere deelen van het gebouw daarmede in overeenstemming gebragt waren.’ En dit gebouw, waarover zulk een oordeel geveld en elders gezegd wordt, dat men het ‘in den eersten opslag voor een Romeinsch prachtgebouw

{==523==} {>>pagina-aanduiding<<}
uit de tijden van augustus zoude houden, en alleen uit het opschrift den waren aard en bestemming van hetzelve kan leeren kennen;’ dit gebouw is, ter versiering van het groot, magtig en de kunsten bevorderend Parijs, vóór slechts weinige jaren, gesticht! Tot welke gevolgtrekkingen geven zulke verschijnselen aanleiding, en welk een oordeel mag men, over het algemeen, uitbrengen omtrent den toestand der Bouwkunst in onze dagen?
Dat oordeel kan, voor den wijsgeerigen beminnaar en beoefenaar van het schoone, geenszins bemoedigend uitvallen; want het wijst ons op den achteruitgang en verbastering der echte kunst.
Immers, en in de eerste plaats, blijkt uit de medegedeelde aanmerkingen, dat men thans, over het algemeen, datgeen, hetwelk de oude Meesters als iets bijkomends beschouwden, te weten het aanwenden van sieraden, als hoofdzaak schijnt aan te merken, en het wezen der schoone Bouwkunst in decorative versierselen zoekt.
Uit dit wanbegrip vloeit ten tweede voort, dat men het karakteristieke van een gebouw, tot zeker bepaald doeleinde bestemd, niet, gelijk de Ouden, op den voorgrond stelt, maar geheel opoffert aan den valschen smaak, om met uitwendige versierselen te pralen; versierselen, die bij een ander gebouw, tot een ander doel ingerigt, soms zeer gepast zouden voegen, en daarom, op zichzelve beschouwd, niet verwerpelijk zijn, maar die, zonder oordeel des onderscheids aangebragt, eene groote armoede aan aesthetisch kunstgevoel verraden.
Ten derde worden wij geleid tot de opmerking, dat men Bouw-kunstenaar zijn kan, zonder tevens Bouw-kundige te wezen. De Grieken, en na hen de Romeinen en Italianen, legden de wetenschap ten grondslag hunner kunst. De vruchten van hun genie waren in den kweekhof van wis- en meetkunde rijp gestoofd, en daarom vereenigden in hen zich de vereischten van Bouwkundigen en Bouwkunstenaars zoo gelukkig. De weg daartoe was lang en dikwerf moeijelijk, maar ook de uitkomst zeker, en hun roem niet afhankelijk van de wisselingen des tijds en van

{==524==} {>>pagina-aanduiding<<}
het lot. Thans kiest men, over het geheel, eene gemakkelijker loopbaan, waarop men den krans der kunst poogt te verwerven, zonder de rijpe vrucht der kennis te hebben gesmaakt.
‘Maar hoe - aldus klinkt het ons tegen - is dan de kunstenaar geen zoon der vrijheid? en begeert gij, dat wij het genie aan banden zullen leggen?’ Ja, voorzeker, de kunstenaar, dat is de echte kunstenaar, is een zoon der vrijheid; maar hij komt tot dien hoogen rang niet, alvorens hij tot priester der waarheid en der eenvoudigheid gehuldigd is. In die eerwaardige betrekking heeft hij geleerd, de eenige en onveranderlijke wetten van het groote, schoone en verhevene te eerbiedigen; niet omdat hij daardoor tot eene slaafsche dienstbetooning verpligt wordt, maar omdat hij langs dien weg het gewigt en de uitgebreidheid zijner roeping leert kennen en gevoelen. Het genie is, ook voor den Bouwkunstenaar, eene voortreffelijke gave, een hemelsch geschenk, hetwelk hem den toegang tot den tempel van den roem en der onsterfelijkheid verzekert; maar den weg, om daartoe te komen, kan de wetenschap alleen voor hem afbakenen. Zonder wetenschap verheft zich het genie op icarus-vleugelen, maar gevaar loopende, om, met verzengde wieken, neder te zinken in het hart der baren. Met dezelve bereikt het, als daedalus weleer, het gewenschte strand en de begeerde haven, waar kransen groenen en eerekroonen schitteren.
Orde is de hoofdwet der schepping; orde heerscht in het gebied der natuur en in hare gadelooze werken; en zou het in het rijk van het schoone anders zijn kunnen? zou dáár de vrijheid in wettelooze losbandigheid kunnen ontaarden? - Neen, nimmer!
En zijn dan beginselen en regelen de schalmen van eene zware keten, onder wier gewigt het genie des kunstenaars bezwijken zou? Neen, het zijn ligte banden en zachte koorden, die hem aan het bedenken en betrachten van alwat waar, goed en schoon is verbinden, en hem daar-
{==525==} {>>pagina-aanduiding<<}
door doen gevoelen, wat het inheeft een echte zoon van phebus apollo te zijn.
En zijn dan die wetten, beginselen en regelen het werk van vroegere Grieken en latere Romeinen? Neen, zij zijn geen menschenwerk, maar op den aard en het innerlijke wezen der natuur gegrond, en daarom, even als deze, duurzaam en onveranderlijk. Tijdgeest, wansmaak en modezucht mogen, voor eenen tijd, gebied voeren; maar er komt eens een tijd, waarin natuur, eenvoud en waarheid hare geschondene regten zullen hernemen en doen eerbiedigen. Dan behoudt het echte metaal alleen zijne waarde, en aan het klatergoud wordt door niemand eenige waardij toegekend.
Het is te bejammeren, dat de algemeen heerschende onkunde, door valschen smaak en gemis van rein gevoel gevoedsterd, den schijn van het wezen zoo weinig weet te onderscheiden, en aan het blinkende de voorkeur geeft boven datgene, hetwelk alleen met een' zachten luister praalt. Intusschen kan dit de overtuiging van den echten vriend van het schoone niet doen wankelen; en, ontbreekt het hem ook aan vermogen om den tijdgeest te bezweren, hij blijft aan de beginselen der ware wijsheid getrouw, en onthoudt zich, om vrijwillige offeranden aan den afgod van zijnen leeftijd te brengen, waar en door wien dezelve ook gehuldigd wordt.
De zucht tot het blinkende en geruchtmakende behoort onder de kenmerkende verschijnselen van den tegenwoordigen tijd: wij vinden haar in het burgerlijk leven even zeer als in het staatkundige, en zij zwaait haren staf in het gebied der wetenschap even als in dat der kunsten. Dit is geen vreemd verschijnsel in de geschiedenis der wereld en der menschheid, die uit tafereelen van opkomst, bloei en verval is zaamgesteld.
Ook de Bouwkunst heeft die tijden gekend, en derzelver tegenwoordige toestand geeft, over het geheel, den kunstminnaar geene stof tot blijdschap; maar ... op de tegenwoordige duisternis volgt welligt eenen beteren dag, waarin men weder in den geest der Ouden en der oude Meesters

{==526==} {>>pagina-aanduiding<<}
doordringen, en innig beseffen zal, dat men, om Bouw-kunstenaar te zijn, moet beginnen met Bouw-kundige te wezen.
‘Moeten wij dan de Ouden navolgen?’ Neen, dat ware eene slaafsche eerbetooning, den vrijen kunstenaar onwaardig. Wij behooren in den geest der Ouden te denken, te gevoelen zoo als zij gevoelden, en natuur en waarheid te bestuderen gelijk zij hebben gedaan. Geen echt Bouwkundige zal in den naam van lalladio zweren; maar hij zal aan de grondstellingen vasthouden, die, door natuur, eenvoud en waarheid, den echten kunstenaar, de eeuwen door, ten rigtsnoer gegeven zijn, en waaraan de genoemde kunstenaar zijnen roem had te danken.
De Gothen dachten en gevoelden anders dan de Grieken, maar hielden zich daarbij aan vaste beginselen, en hierom vervullen hunne bouwkundige gewrochten ons met een gevoel van ernstige verrukking. Wie trad immer eene statige Domkerk binnen, waarin, bij eene eerbiedwekkende stilte en het schemerdonker van geschilderde kerkglazen, de eenvoudige praal der graftomben hem niet aan den dood herinnerde; terwijl de ranke pilaren en de ten hemel zwevende gewelven hem niet opwaarts voerden naar de gewesten des lichts en des levens? - Maar waar blijven die verhevene en plegtige indrukken, wanneer wij ons in menigen Christentempel van onzen leeftijd zien overgebragt, wier uitwendig aanzien ons aan eenen tempel ter eere van diana of venus doet denken; terwijl het inwendige, door uiterlijke praal, van alle karakter ontbloot, met geringe moeite, in eene balzaal zou te hervormen zijn.
Wij kunnen het niet genoeg herhalen: het zijn geenszins de vormen der deelen, maar derzelver onderlinge gelukkige verbinding tot de daarstelling van één geheel, tot één bepaald doeleinde ingerigt, die het wezen der Bouwkunst uitmaken. Om hiertoe te geraken, wordt eene gegronde en meer dan oppervlakkige kennis der meet-
{==527==} {>>pagina-aanduiding<<}
en wiskundige wetenschappen vereischt, gepaard aan eenen zuiveren smaak en een warm gevoel voor het schoone.
Gelukkig zijn de kunstenaars, die, onder den zuiveren hemel van het aloude Latium geboren, de beste modellen, uit den besten tijd, en in den zuiversten stijl bewerkt, dagelijks voor oogen hebben! Gelukkig de Nederlander, wiens lot hem vergunt Italië en Sicilië te bezoeken, waar de oorlogswoede van barbaren en de plonderzucht der Britten niet, gelijk in Griekenland, hebben gewoed, en waar hij, bij de beschouwing van de aloude overblijfselen der kunst, zoo wel de materiele als de intellectuele grootheid der Ouden zal leeren bewonderen! Bovenal gelukkig hij, die, de vereischten van Bouwkundige en Bouwkunstenaar in zich vereenigende, zich niet enkel aan vormen, hecht, maar in den geest der Ouden poogt door te dringen, ten einde als zij te denken en te gevoelen!
Het zegt luttel, uit Italië, Sicilië of Griekenland naar huis te keeren, met eene gevulde portefeuille van schetsen en teekeningen, op de plaatsen zelve vervaardigd, en tevens met het doel, om daarvan, bij de eerste de beste gelegenheid, partij te trekken, zonder smaak of oordeel des onderscheids, en daarbij volksgewoonten, zeden, luchtsgestel en wat niet al voorbijziende. Grieken en Romeinen waren ongetwijfeld groote Bouwmeesters; maar, onder eene andere hemelstreek, andere Godsdienst, andere regeringsvormen, andere volksgebruiken, zouden zij hunne bijzondere en openbare gestichten anders hebben opgetrokken. Dit houde men onder het oog, bij het bestuderen van den geest en de bijzondere bestemming der kunstgewrochten.
De verwaarloozing daarvan is dikwerf oorzaak, dat de ware kunstkenner de schouders moet ophalen over menig hedendaagsch kunstproduct. Amsterdammers en Parijzenaars zijn geene Pompejers, en daarom is de bouwtrant van Pompeji en Herculanum voor hen onvoegzaam. Wil men echter navolgen, dan blijve men ten minste consequent, en behoude de kleine vertrekjes met derzelver geheele distributie; maar deze past in het geheel niet op

{==528==} {>>pagina-aanduiding<<}
onze leefwijze, en is derhalve te eenemale onbruikbaaf. Mogt men dit opmerken en gevoelen, en daardoor leeren, dat men met al dat nabootsen nimmer eenig degelijk werk kan voor den dag brengen!
Het vreemde en vreemdsoortige, het schitterende, bonte en opgeschikte behaagt doorgaans aan de menigte, die, uit onkunde, de Bouwkunst, in hare eenvoudig-verhevene schoonheid, nimmer heeft leeren kennen; en daardoor verkrijgen die gedienstige nabootsers eene zekere mate van bekend- en befaamdheid. De ervaring leert het en de zaak valt niet te ontkennen. Intusschen zoekt de echte kunstenaar iets hoogers, hij wenscht vermaardheid en roem! Maar daarenboven, hoe ras wordt die alledaagsche bekend- en befaamdheid vergeten; terwijl vermaardheid en roem het zegel der duurzaamheid met zich dragen. En zij het ook, dat onkunde en wansmaak, voor zeer langen tijd, den schepter zwaaijen en kroonen van klatergoud uitdeelen, de echte kunstkenner houdt zijne hulde terug, en de nakomelingschap zal, het ware van het valsche wetende te onderscheiden, den lauwer der zegepraal aan den verdienstelijken kunstenaar toewijden.
Nederland heeft evenmin, als zoo menig ander Land, immer eene eigene Bouwkunst bezeten, en doorgaans, gelijk in menig ander opzigt, zoo ook hier, den vreemdeling gevolgd. Dat echter de Nederlander aanleg bezit tot, en gevoel voor het schoone der Bouwkunst, daarvan heeft de teregt beroemde van kampen het bewijs geleverd. Zijn welverdiende en aan hem door de nakomelingschap gewijde roem spore dan onze Nederlandsche Bouwkundigen aan, om in zijne voetstappen te wandelen, opdat hunne verdiensten eenmaal de zijne mogen evenaren! Daartoe komt men niet door het kopiéren van gebrekkige en hoogst onvolkomene navolgingen, waarmede, in dezen tijd, vooral Engelschen en Franschen hunne steden ontsieren, hunne openbare wandelplaatsen bederven; daartoe komt men niet door het volgen van eenen stijl, die geen stijl is, en nergens te huis behoort; daartoe komt men niet door eene zamenstelling van ongelijksoortige deelen,

{==529==} {>>pagina-aanduiding<<}
die geen bepaald karakter aan het geheel bijzetten; daartoe komt men niet door eene onvoegzame aanwending van sieraden, bontkleurige verwen en blinkend verguldsel; maar door eene grondige kennis van de wetten en regelen van het schoone, in den geest der Ouden, toegepast op elk voortbrengsel der kunst.
Mogt, hetgeen wij gezegd hebben en de denkbeelden, die wij ontwikkelden, onze vaderlandsche kunstenaars opwekken, om hunne zelfstandigheid te bewaren en te behouden, waar dezelve ook elders mogt verloren zijn gegaan! Het ontbreekt ook bij ons, helaas! niet aan proeven van onkunde, wansmaak en kunstverbastering; maar deze zullen dan ook, waar zij aanwezig zijn of daargesteld worden, den wijden afstand doen kennen, waarop deze zoogenaamde kunstvoortbrengselen van de meesterstukken der oudheid geplaatst zijn, en gewis zal de droevige ervaring daarvan den echten Bouwkunstenaar bedacht doen zijn, om zijnen voet te zetten op den regten en eenigen weg, dien de Ouden bewandelden, ten einde ook eenmaal de deelgenoot van hunnen onvergelijkelijken kunstroem te zijn!
Zietdaar de bedoeling, waarmede wij dit opstel vervaardigden, en zoo veel mogelijk in algemeen verstaanbare bewoordingen, ook ter kennisneming van hen, die geene Bouwkundigen zijn, vervat hebben! Zoo moge veler oog voor den wansmaak, modegeest en volgzucht des tijds, waarin wij leven, geopend, en vooral de roem der kunst en daarin die des vaderlands bevorderd worden! Dat zij zoo!






Nog iets over Frederik de Houtman.

Met een ander oogmerk onlangs weder het stuk van Mr. j.t. bodel nijenhuis, over het leven en de letterkundige verdiensten van frederick de houtman, in de N.W. der Maats. v. Letterk. D. III. St. II. bl. 301 env. opslaande, kwamen mij tevens op nieuw eenige aanteekeningen in handen, welke ik er vroeger opgemaakt had. Een paar er van wil ik bij dezen mededeelen.


{==530==} {>>pagina-aanduiding<<}

De ontdekking der zuidelijke starrenbeelden.

Merula schrijft ze toe aan zekeren pieter dirkszoon van Embden, op de eerste reize van cornelis de houtman gestorven; adriaan metius en willem blaeu daarentegen aan frederik de houtman, gedurende zijne gevangenschap op Sumatra. Allen zijn kundige tijdgenooten, en hunne stellige maar strijdige opgaven schijnen dus onvereenigbaar. De Heer g. moll (vroegere Zeetogten enz. bl. 56) beslist dan ook ten dezen alleen niet, maar vraagt zelfs ten slotte: ‘Is frederik houtman willigt dezelfde, die door merula pieter dirkz genoemd wordt?’ - De Heer bodel meent, bl. 317, het pleit ten voordeele van houtman voldongen te hebben, en komt, bl. 321, tot het besluit, hetgeen ook wel het ware zal zijn, dat pieter dirkz. de eerste waarnemer is geweest, maar houtman er meerdere heeft bijgevoegd, en dat de opmerkingen van beiden hand aan hand zijn gegaan. ‘Onze houtman (zegt hij) kan zoo wel als p. dirkz. in de wiskunst den Amsterdammer p. plancius tot leermeester gehad hebben. Welk echter het juiste verband zij, waarin beide sterrekundigen, de Oostfries en de Hollander, tot elkander stonden, is mij nog niet geheel duidelijk.’
Het volgende moge dit ophelderen. Pieter dirkszoon keizer (volgens merula een leerling van plancius) deed de eerste reize van cornelis de houtman als opperstuurman mede. Hij overleed op den 11 Sept. 1596 voor Bantam, weinige dagen na het gevecht aldaar. Hij wordt bij die gelegenheid genoemd ‘een zeer ervaren zeeman, aan wien de Maatschappij van Verrelanden en de schepen, die zich thans te Bantam bevonden, zeer veel verloren.’ (Ned. Reizen, D. I. bl. 221.)
Frederik de houtman, die zijnen broeder ook op die eerste reize vergezelde, was daarentegen toen nog een jongeling, bodel gist, bl. 314, van ruim 20 jaren, en een leerling van adriaan metius. Metius zelf verklaart dit in zijne Fondamentale ende grondelycke onder-
{==531==} {>>pagina-aanduiding<<}
wysinghe van de Sterrekonst enz. Amst. 1621, bl. 4, 5, waar hij zegt: ‘Daer zijn by de Zuyderpool noch veel sterren die haer boven onsen Horizon niet vertoonen: van welcke de principaelste zijn by den kloeckmoedighen Gouverneur frederick houtman (een tijts gheweest in de Astronomie mijn discipel) in Oost-Indien op het Eylandt van Sumatra wel neerstelijck gheobserveert, ende in goede ordre in dese naervolghende constellatien ende beeltenissen beschreven.
De voghel Phoenix heeft 13 sterren. De Duyve met een olijftak heeft 11. De Vlieghe heeft 4. De vlieghende Visch heeft 5. Den Camelion heeft 9. Den zuyder Triangel heeft 4. De Paradijsvogel heeft 9. Den steert van Scorpio heeft 9. Den Pauw heeft 19. Den Indiaen heeft 11. Den Reygher 12. Den Indiaenschen Exter heeft 6 sterren.’
Is het nu niet zeer natuurlijk, dat frederik de houtman, na den dood van pieter dirkzoon keizer, zich diens waarnemingen zal hebben ten nutte gemaakt, en met de zijne vermeerderd, doch zonder hem te noemen, hebben uitgegeven in 1603.? Is het niet zeer natuurlijk, dat de gestorvene al meer en meer vergeten werd, terwijl de ander in eere en aanzien opklom? - Het getuigenis van metius ten voordeele van zijnen beroemden leerling, ofschoon tot dus ver, door de lateren voorbijgezien, doch door willem blaeu herhaald en bevestigd, droeg, in verband met houtman's eigen werkje, er natuurlijk toe bij, om keizer te doen vergeten. Hij heeft nogtans in merula eenen handhaver zijner eer gevonden. Misschien zal, nu zijn naam beter bekend is, de een of ander ons nog iets meer hem betreffende berigten kunnen.


Verblijf op Sumatra.

De tweede reize der houtmans is minder bekend in hare bijzonderheden. Er is daarvan geen bijzonder journaal uitgegeven, waarschijnlijk ten gevolge van het gebeurde op Sumatra. Zij geschiedde voor Zeeuwsche rekening met de schepen de Leeuw en de Leeuwin, te Ar-
{==532==} {>>pagina-aanduiding<<}
nemuiden getimmerd en uitgerust voor rekening van balt. de moucheron en zijne vrienden. Behalve de gebroeders de houtman waren op deze schepen als hun toegevoegd de beproefde Engelsche zeeman john davis en de Onderkoopman guyon le fort, een aanverwant van de moucheron. (*) Voorts thomas coomans, en hans of jan dekker van Vlissinge (†) en m.a. Zeeuwen.
De schepen, in 1598 uitgevaren, kwamen in Junij 1599 voor Atsjin, waar, zoo als men weet, cornelis de houtman met meer anderen aan zijn eigen boord verraderlijk werd omgebragt, terwijl frederik en die met hem aan land waren werden gevangen genomen, en door de schepen, die vertrokken, achtergelaten. De Hoogleeraren moll en van kampen houden het ten onregte daarvoor, dat hij door van caerden verlost werd. De Heer bodel heeft het tegendeel aangetoond, doch besluit even zoo ten onregte met te zeggen, dat hij aldaar moest blijven vertoeven, ‘tot een ons onbekend geluk hem, in dit of

{==533==} {>>pagina-aanduiding<<}
het volgend jaar, de wederkeer naar Nederland verschafte.’
Houtman zelf zegt, dat zijne gevangenis 26 maanden duurde. Hij kan dus niet met van gaerden vertrokken zijn. Ook blijkt uit het verslag van diens reize, dat hij hem moest achterlaten, ‘maar heimelijk toezond 15 Venetiaansche ducaten, een N.T., een Psalmboek benevens nog andere dingen tot zijn gerijf,’ en dat met frederik houtman achterbleef zekere jan dirksz. van Dordrecht. Bij welke gelegenheid hij zijne vrijheid verkreeg, is niet moeijelijk te bepalen.
Na de terugkomst van de Leeuw en de Leeuwin, alsmede van de Maan en de Langebark, welke aan de vereeniging van den Middelburgschen Burgemeester adr. hse ten haaf c.s. behoorden, werden in Zeeland door de beide associatiën de handen ineengeslagen en op nieuw vier schepen uitgerust, t.w. de Zeelandia, de Middelburg, de Langebark en de Zon, die onder laurens bicker, een Hollander, en gerard de roy, een Vlaming, den 28 Jan. 1601 in zee staken en zich allereerst naar Sumatra moesten begeven, om dáár de verbrokene betrekkingen te herstellen. Zij hadden tot dat einde, behalve de koopwaren, voor een half millioen in specie aan boord. Twee derzelve (de Zeelandia en de Langebark) lieten op den 23 Augustus voor Atsjin het anker vallen. Bicker volbragt er zijne zending hoogst gelukkig. Hij verkreeg niet alleen voor beide schepen eene volle lading peper, maar vertrok ook den 14 December met een gezantschap van den Sumatraschen Vorst aan Prins maurits aan boord; nam bij St. Helena de rijkgeladene Spaansche kraak St. Jacob, en kwam met dezen prijs zoo wel, als met zijne eigene schepen, den 20 Junij 1602, in Zeeland terug, waar de oudste der gezanten, abdul zamat, den 9 Augustus overleed. - Kan het dus wel twijfelachtig zijn, of de houtman heeft bij de komst van bicker zijne vrijheid herkregen? Die komst voor Atsjin komt vrij juist overeen met de 26 maanden, welke frederik als den duur zijner gevangenschap opgeeft; en
die terugkomst

{==534==} {>>pagina-aanduiding<<}
stemt volkomen overeen met het jaartal der uitgave van zijn Spraeck en Woordenboeck, of 1603.
Weinige maanden na bicker (5 Mei 1601) stevende een ander Zeeuwsch eskader van drie schepen weg onder joris van spilbergen en guyon le fort, reeds boven vermeld. De Ram, het Schaap en het Lam moesten ook Atsjin aandoen. Zij kwamen dáár den 16 Sept. 1602, en vroegen thans vergoeding voor de schade, aan de lading der Leeuw en der Leeuwin in 1599 toegebragt; iets, waartoe natuurlijk le fort de meest bevoegde was. Van de gevangenen werd niet meer gesproken. Deze waren dus toen reeds allen ontslagen. Overigens werden ook zij even heusch ontvangen als bicker en le roy ten vorigen jare. Deze schepen keerden nogtans eerst in Mei 1604 terug, en derhalve nadat de houtman reeds weder voor de derde maal naar de O.I. vertrokken was, in December 1603, met de vloot van steven van der hagen, met welke, op het schip Delft, ook het gezantschap van Atsjin werd terug gevoerd, waar het in November 1604 aanlandde.

Wat den man van Madagaskar betreft, en wel uit de Baai van Anton Gil, uit wiens mond houtman zijne Madagaskarsche zamenspraken had verzameld, het komt mij voor, dat deze almede in verband stond met genoemde reizen. De man had, toen houtman schreef, (waarschijnlijk in 1602) wel reeds vier jaren met onze natie gevaren. Dit komt overeen met de uitreize der Leeuw en Leeuwin, de eerste Zeeuwsche schepen naar de O.I. Voegt men er bij, dat de later uit dat gewest uitgevarene veelal die Baai inliepen, dan is het mogelijk, dat de houtmans reeds op den tweeden togt hen met dezelve bekend hadden gemaakt, en dat de man alstoen aan boord was gekomen. Het kan evenwel ook zijn, dat de Langebark, die een weinig later, doch desgelijks nog in 1598, voor de eerste maal was uitgevaren, en nu de tweede reize onder bicker voorspoedig volbragt, reeds op haren eersten togt dezelfde Baai had aangedaan, alstoen den man

{==535==} {>>pagina-aanduiding<<}
had opgenomen, en dat hij sedert op dien bodem was gebleven. In dat geval zouden wij hieruit kunnen opmaken, dat frederik houtman met dat schip is teruggekeerd.
Wat betreft de getuigenis van valentijn, (bl. 311 in eene noot onderteekend lauts aangehaald) dat wij hem, houtman, eerst en meest verpligt en schuldig zijn voor de ontdekking van Nieuw-Holland; ook deze meen ik eenigzins anders te moeten verklaren, dan dáár geschied is. Tot de vloot van van der hagen, door wien houtman tot Gouverneur van Amboina werd aangesteld in Febr. 1605, behoorde ook het jagt het Duifken van 30 lasten, schipper willem janszoon, hetwelk dáár voor de dienst gestationeerd bleef. Nog in datzelfde jaar uitgezonden om Nieuw Guinea op te nemen, zag men van hetzelve in 1606 de noordelijkste punt van Nieuw-Holland, of het groote Zuidland, op 160o O.L. van Teneriffe en 11o Z.B. en voer die kust verder langs. - Het Duifken werd vervangen door het jagt de Eendragt, behoorende tot de in April uitgezeilde vloot van p. van caerden, waarmede dirk hartog in 1609 de Westkust van Nieuw Holland aandeed; terwijl hij aan de geheele streek den naam gaf van zijn vaartuig, aan een voorliggend eiland zijnen eigenen mededeelde, en houtman's naam toekende aan eene gevaarlijke zandbank, de Houtmans-Abrolhos, sedert het verongelukken van het schip Zeewijk in 1726 ook wel Zeewijksdroogte geheeten. Anderen stellen de laatste ontdekkingen in 1616. De gronden hiervoor ken ik niet.
j. ab utrecht dresselhuis.



Waarnemingen omtrent eenige vogelsoorten, inzonderheid de zwaluwen.

In een der jongste nommers van het Engelsche maandwerk New Monthly Magazine komt eene verhandeling over de vogels voor, waarin verscheidene opmerkelijke en waarschijnlijk niet algemeen bekende bijzonderheden nopens dit be-
{==536==} {>>pagina-aanduiding<<}
langrijk gedeelte der levende schepping gevonden worden. De schrijver behandelt slechts vogels, welke zijn vaderland bezoeken. Onder de algemeene opmerkingen, welke hij voorafzendt, is er eene, betrekkelijk de zorg, door de Voorzienigheid gedragen, om het uitsterven of de vernietiging der vogelgeslachten te verhoeden.
‘Wanneer men hen naauwkeurig gadeslaat,’ zegt hij, ‘dan blijft men van verwondering opgetogen over de wijze zorg, met welke de Voorzienigheid voor het behoud der onderscheidene soorten gewaakt heeft; zij verdwijnen niet, ondanks al de kunsttuigen, welke de mensch tot hunne vernietiging heeft uitgedacht; ondanks de vereenigde werking van regen, sneeuw en winterkoude. Inzonderheid schijnt de natuur den wreeden oorlog voorzien te hebben, welke in het jaargetijde hunner minnarijen en paring tegen hen gevoerd zou worden; zij heeft hen in staat gesteld, de maar al te dikwerf volkomene verwoesting hunner broeisels te herstellen, wanneer de baldadige schoolknaap zich met de menigvuldige roofdieren vereenigt, om dezen luchtbewoners hun kroost te ontrukken. Dus, bij voorbeeld, indien men ettelijke eijeren uit het nest van een' faizant, een' lijster, een berkhoen, een' patrijs, eene wulp of andere soortgelijke vogels wegneemt, zal steeds het wijfje er op nieuw andere bijleggen, tot dat het getal, hetwelk zij uitbroeden kan, weder vol is. Hoe dikwerf hebben niet merels of andere kleine vogels zich al de eijeren, welke zij gelegd hadden, zien ontrooven! Wel nu, de ouders, welke die wreede plundering ondergaan hebben, bouwen een nieuw nest, en hebben hetzelve binnen weinige dagen, even als het eerste, nogmaals met eijeren gevuld. - Niet zonder belangneming zal men de uitlegging van dit verschijnsel lezen. Nabij het hart van het wijfje bestaat in de vogels een plexus of zamenweefsel van bloedvaten, die gedurende den broeitijd steeds vol zijn. Zoo lang de hoeveelheid der te leggene eijeren niet voltallig is, of op nieuw moet aangevuld worden, ja zoo lang het wijfje broeden moet, wordt het bloed naar die vlecht geleid, ten einde in de behoefte der wedervoortbrenging te voorzien. Is deze arbeid volbragt, alsdan herneemt het bloed zijnen loop naar den borst-plexus, en er is niet aan te twijfelen, of de ronde en gladde
oppervlakte der eijeren brengt verkoeling en verzachting toe aan het heete onderlijf der moeder, op deze wijs de moeijelijke

{==537==} {>>pagina-aanduiding<<}
zelfopsluiting, welke moederpligt haar oplegt, in eene taak van genoegen en liefde veranderende.’
De eerste soort, welke de Schrijver tot het voorwerp zijner beschouwing neemt, zijn de onderscheidene familiën der zwaluwen. Hij haalt voorbeelden aan van de vertrouwelijke gemeenzaamheid, die door eenige derzelven jegens de menschen getoond wordt; hoe zij in stallen en schuren, onder afdakken en deurgewelven nestelen, te midden van al de drukte van het landbedrijf; hoe men, in het ontzettende gewoel van Londen zelf, zwaluwen op de palen der straatlantaarnen, en aan de kappen dier lantaarnen, hunne nesten bouwen en hunne jongen heeft zien uitbroeden. De Voorzitter der Societeit van Tuinbouw te Londen, de Heer thomas andrew knight, heeft het volgende voorbeeld van het herinneringsvermogen en van de schranderheid eener zwaluwsoort medegedeeld: ‘Vele jaren achter elkander kwam een paar zoogenaamde vliegenvangertjes (muscicapa grisola) in mijne trekkas nestelen. Zoolang de warmte der plaats beneden de 72 graden bleef, broedden de vogels op de gewone wijs; doch steeg de hitte boven dien trap, alsdan verlieten zij hunne eijeren, alsof zij bewust waren, dat nu een middel buiten hen genoeg was, om de broeding te doen voortgaan; daalde de thermometer weder, dan hernamen zij terstond hunne taak.’
De Schrijver gaat met kracht de dwaze meening te keer, dat sommige zwaluwen op onze boomvruchten of andere fruiten zouden azen. ‘Herhaalde malen,’ zegt hij, ‘heeft men de maag dier zwaluwen geopend, zonder ooit iets anders dan insekten daarin te vinden. Zeker, zij zweven in de nabijheid der boomen, waarop zich rijpe vruchten bevinden; maar de reden is klaarblijkelijk, daar juist die vruchten de insekten in menigte aanlokken.’
Even zeer bestrijdt hij het vroeger zoo algemeen aangenomen en voor bewezen gehouden gevoelen, dat sommige zwaluwen geene trekvogels zijn, maar zich bij het eerste gevoel der koude in het slijk van poelen en moerassen dompelen, om er den winter in eenen staat van gevoelloosheid door te brengen en bij het begin der lente weder te ontwaken. Te dezer gelegenheid zegt hij: ‘Die vogel heeft tot eene menigte wonderlijke fabeltjes stof geleverd. Dus, bij voorbeeld, heeft men beweerd, dat hij des winters eene wijkplaats zocht onder het water. Ik zal al de sprookjes

{==538==} {>>pagina-aanduiding<<}
daaromtrent niet herhalen, ofschoon zij bij ligtgeloovigen nog altijd weergalm vinden, zoo zeer is de menschelijke geest genegen tot alles, wat wonderbaarlijk klinkt! De verhuizing der zwaluwen is eene daadzaak, die tegenwoordig boven alle tegenspraak verheven is: men weet thans met eene zekerheid, die geenen twijfel meer overlaat, dat zij van het eene land naar het andere reizen. Menigmaal heeft men hen de zeeën zien overtrekken; voelen zij, dat vermoeijenis hunne vlugt verzwakt, alsdan zetten zij zich een oogenblik in de holte tusschen de golven neder, even als wilden zij een zeebad nemen, en verfrischt en uitgerust hervatten zij daarna hunnen togt.’
Over de bouwing der zwaluwnesten sprekende, beschrijft de Auteur de manier, waarop de stad- of huizwaluw (hirundo urbica) daarbij te werk gaat. Die bouwwijze is in een land als het onze, waaraan de natuur dezen vogel in zulk eenen weldadigen overvloed geschonken heeft, genoeg bekend. Minder is zulks de bouw van het nest der oeverof zandzwaluw (hirundo riparia), waaromtrent hij op deze wijze spreekt: ‘De zandzwaluw bouwt naar een geheel ander plan. Het is een onvermoeid mijngraver, die zijne woning in het zand uithoolt, op dezelfde wijs als de oude Egyptenaren zich tempels uitbeitelden in de rotswanden. Beschouwt eens oplettend den bek van dit vogeltje. Ofschoon deszelfs snavel niet groot is, is hij hard en scherp, en ons beestje, dat even zeer sappeur als mineur is, weet er zich uitmuntend van te bedienen. Door middel zijner scherpe klaauwtjes hecht het zich aan eenen vasten zandoever; vervolgens, den bek digt gesloten houdende, doet het daarmede, als met een houweel, geweldige slagen tegen de harde zandkorst, van welke het bij elken slag stukjes doet afspringen. Is het geslaagd, eene opening uit te holen, alsdan draait het zich zoolang daarin rond, tot dat het daaraan eene kringvormige gedaante gegeven heeft, zoo regelmatig alsof zij met een' passer getrokken was. Ondertusschen neemt de zandzwaluw hierbij hare afstanden uit geen middelpunt, maar rigt zich naar den omkring. Heeft zij in het zand haren ingang tot stand gebragt, zoo onderneemt zij, als mededingster van brunel, een' waren tunnel te graven, en, alsof zij wist, dat zij, een gewelf vormende, daarbij de noodige voorzorgen moet nemen, verzuimt zij niets, wat in zulk een geval de voorzigtigheid

{==539==} {>>pagina-aanduiding<<}
aanraadt. Nu eens vormt zij eenen vasten vloer voor hare begonnen woning; dan weder, met hulp van haren rug, bepleistert zij derzelver zoldering; zorgvuldig effent zij elke hobbeligheid, en werpt alle kiezelgruisjes, welke haar huis belemmeren zouden, naar buiten. Kortom, zij wendt alles aan, wat strekken kan, om het tevens net en hecht te maken.’
In dit gedeelte van zijn opstel spreekt de Schrijver ook met een woord (want het diertje, hetwelk dezelve vormt, behoort niet tot Grootbrittanje) van de eetbare Oostindische zwaluwnestjes, die eene, bij de Chinezen vooral, zoo geliefde lekkernij uitmaken. ‘Men weet,’ zegt hij, ‘dat de Keizer van China, die hemelbroeder van zon en maan, zich van zwaluwnesten bedient, om smaak en geur aan zijne spijzen bij te zetten. Hij bezigt daartoe de nesten, die blank en appetijtelijk voor het oog zijn. Wat de zwarte en vuile betreft, deze gebruikt hij om zijnen bamboezen zetel te besmeren. Naar het schijnt verkrijgen deze nesten derzelver slijmerige en kleverige hoedanigheid van de ulvae of het zeewier, uit hetwelk zij zaamgesteld zijn. Doch na die opheldering blijft nog de vraag over, waarom de hemelsche Keizer zijnen troon er mede doet bestrijken. Hieromtrent moeten wij de diepe kunde der Chinesche professoren inroepen, wier voorlichting ons tot dusverre ontbreekt.’
Bij al de zorg, welke de zwaluwen, even als de meeste dieren, voor hunne jongen dragen, heeft men hen beschuldigd, in zekere gevallen, hun broedsel te verlaten. Onze Schrijver, hoe ook met zijn onderwerp ingenomen, durft hen van deze blaam niet zuiveren. ‘Dat de zwaluwen, bij bijzondere omstandigheden, hun laatste broedsel verlaten, is eene daadzaak, waaraan men niet meer twijfelen mag; ook de huiszwaluwen (martinets) hebben zich aan die inbreuk op de natuurwetten schuldig gemaakt. Doctor jenner spreekt van een paar zwaluwen, hetwelk viermaal in hetzelfde jaar gebroed had. De drie eerste malen ging alles wèl; maar de jongen van het laatste broedsel kwamen in het begin van October uit den dop: tegen de helft dier maand verlieten de beide ouden het land, hun nog half vederloos gezin achterlatende, dat weldra van koude en honger omkwam. Den 17 Mei van het volgende jaar kwamen de oude vogels aan hetzelfde nest terug, dat nog de geraam-
{==540==} {>>pagina-aanduiding<<}
ten hunner gestorvene jongen bevatte; zij wierpen dezelve naar buiten. - De Heer blackwall heeft getoond, dat deze soort van kindermoord menigmaal plaats heeft. Onder andere voorbeelden haalt hij er een aan van een paar zwaluwen, dat, een oud verlaten nest voor zich willende innemen, gedwongen was, de riffen van drie geslachten uit hetzelve weg te ruimen, alvorens zich er te kunnen vestigen. Ongeveer terzelfder tijd en nagenoeg op dezelfde plaats beproefde een ander paar, een nest van de daarin geblevene lijken te zuiveren, doch kon er niet in slagen. Wat deed het alstoen? Het sloot met slijk de opening van het nest, dat op deze wijs tot eene graftombe gemaakt werd, en bouwde een nieuw nest voor zichzelf. Aanvankelijk had de Heer blackwall het sterven dier geheele broedsels aan eenig toeval toegeschreven, hetwelk den dood der oude vogels, of van een' derzelven, mogt veroorzaakt hebben; maar eindelijk, voor de ontegenzeggelijke waarheid
wijkende, moest hij erkennen, dat het eene vrijwillige verlating was. De Ouden roemden de vroomheid, waarmede de zwaluw hare dooden begroef: hebben niet misschien waarnemingen, gelijksoortig als die, waarvan blackwall gewaagt, tot dit geloof aanleiding gegeven? En is, alles wèl overwogen, die omkeering van het natuurgevoel bij deze vogels dan zoo verbazend en zoo laakbaar? Vindt zij niet hare uitlegging in eene andere wet der natuur, die niet minder diep in het hart van elk levend wezen gegrift is? te weten de zorg voor zelfbehoud? Wat konden die arme ouders wel anders doen? Door de warmte eener koesterende herfstzon aangedreven, hadden zij, in hun beperkt doorzigt, gehoopt, nog een broedsel te kunnen opkweeken; maar, bij het vorderen van het jaargetijde, week de zon gedurig verder van hen weg, de dagen werden somber, de nachten koud; geene insekten meer, op welke zij langs vijvers en grachten konden jagt maken; zij moesten of omkomen of verhuizen! De zucht tot het leven behield de overhand.
Menigmaal hebben wij, in het westen van Engeland, gadegeslagen, hoe angstig de zwaluwen, wanneer de tijd der algemeene verhuizing nadert, over hun laatste broedsel waken, hetzelve nopen het nest te verlaten en de jeugdige wieken in het vliegen te oefenen. Tegen het einde van September des afgeloopen jaars scheen een paar dier vogels,

{==541==} {>>pagina-aanduiding<<}
hetwelk zijn nest tegen den ingang van het huis geplaatst had, alle middelen uitgeput te hebben, om zijne jongen aan het vliegen te brengen. De kleintjes aarzelden, durfden niet, drongen zich achter in hun naauwe nestkamertje op elkander. Zou men dan zonder hen moeten vertrekken? Eindelijk, het was op een' zondagavond, verzamelden al de zwaluwen uit de buurt zich om de deur, waaraan het nest gehecht was. In wijde kringen zwierden zij rondom hetzelve heen, en, langs de opening voorbijstrijkende, gaven zij telkens een' kleinen schreeuw. Het was alsof zij hunnen vrienden toeriepen: “Brengt dan toch die koppige kinders het nest uit; jaagt hen met geweld naar buiten; wij moeten weg; zij blijven anders zeker achter.” De waarschuwing was niet vergeefs, want des anderen daags was geheel het gezin verhuisd.
White maakt gewag van een geval, waarbij het mannetje alleen zich aan gezinverlating schuldig maakte; het wijfje, liefderijker en teederder aan hare jongen gehecht, bleef bij hen, tot dat zij in staat waren haar naar eene zachtere luchtstreek te volgen. “Al onze zwaluwen,” zegt die innemende Schrijver, “waren dit jaar reeds in de eerste dagen van Augustus vertrokken, een eenig paar uitgezonderd, en zelfs van deze twee vogels verdween er een drie dagen daarna, zoodat er slechts een overbleef. Dat achterblijven van dezen eenigen moest een' vermogenden beweeggrond hebben, en hieromtrent besloot ik, mij zekerheid te verschaffen. Ik bespiedde de bewegingen des vogels, en ontdekte eindelijk, dat hij in den dakstoel der kerk twee jongen opkweekte, wier ligchaam zich met het eerste dons begon te dekken, en die van tijd tot tijd den hongerigen snavel uit het nest staken. Zoo ging het voort tot op den 27 Augustus; de moeder (want eene moeder moest het wezen) werd gedurig angstiger en onrustiger. Den 31sten zag ik, hoe zij met hare twee kleinen rondom den kerktoren fladderde. Ongetwijfeld bereidde zij hen voor tot eene lange reis, want sedert zag ik hen niet meer, en men vond daarna het nest ledig.”
In Amerika,’ zegt onze Schrijver, ‘is de purperzwaluw (hirundo purpurea) even geliefd en wordt even zeer door ieder gespaard, als bij ons de huiszwaluw. ‘Ik heb,’ zegt de vermaarde wilson, ‘slechts een eenig man ontmoet, die de zwaluwen niet lijden mogt, en niet dulden wilde,

{==542==} {>>pagina-aanduiding<<}
dat zij hunne nesten aan zijn huis bouwden. Het was een gierige en barsche Duitscher. Wanneer men hem naar de reden van zijnen haat tegen die vogels vroeg, antwoordde hij: “Wel zij eten mij mijne erwten op.” Ik zeî dien Duitscher, dat ik nog nooit gezien of gehoord had, dat zwaluwen erwten aten; maar hij antwoordde mij, met onverstoorbare bedaardheid, dat hij zelf menigmaal die vogels rondom zijne korven had zien vliegen en gedurig snip snap doen. Nu begreep ik, dat de bijen van den Teutoniër de slagtoffers moesten zijn, en tegen zulk eene aanklagte durfde ik, helaas! mijne lieve zwaluwen niet verdedigen.’ (*) - ‘Bedrieg ik mij niet,’ dus gaat de Engelsche Schrijver voort, ‘dan zijn de zwaluwen in Europa aan bijenmoord onschuldig; en evenwel wordt zulks door virgilius, in het vierde boek der Georgica, aan die vogels verweten.’
Vervolgens verheft de Schrijver zich tegen den wreeden oorlog, welken de meeste jagers, of tot oefening van hand en oog, of, hetgeen erger is, om hunne reeds verkregene behendigheid te toonen, de arme zwaluwen aandoen. ‘Mogen wij,’ zegt hij, ‘wel van dit onderwerp afstappen, zonder onze afkeuring te kennen te geven van die zoo wreede en hatelijke jagt, die op de zwaluwen gemaakt wordt; eene jagt, bij welke de mensch met zijne behendigheid praalt ten koste der vernieling van eenen nuttigen vogel, die de herbergzaamheid, welke men hem verleent, door zoo wezenlijke diensten betaalt: het is reeds eene barbaarschheid, nutteloos eene arme zwaluw te dooden; maar men denke daarenboven aan de jongen, die, door het vermoorden hunner ouders, aan de vreeselijke doodstraf der kinderen van ugolino worden overgegeven.’
‘Er is,’ gaat hij voort, ‘nog eene andere, niet minder afschuwelijke verlustiging, die, gelukkig voor ons, slechts in vreemde landen gebruikelijk is; ik bedoel het zwaluw-
{==543==} {>>pagina-aanduiding<<}
hengelen. De hengelaar neemt daartoe zijne standplaats op den een' of anderen toren. Het aas is een veertje, hetgeen de arme vogel in zijne vlugt weggrijpt, om er zijn nest mede te bekleeden. De vogelbeul werpt van tijd tot tijd snippertjes papier in de lucht, om zijne prooi aan te lokken, op gelijke wijs als de visscher zemelen in het water strooit, waar hij naderhand visschen wil. Niet zelden rukt de zwaluw in hare krachtige vlugt den hoek met zich mede, en ontkomt aldus aan haren verraderlijken vijand, ofschoon niet aan den dood.’
Ter gelegenheid dat hij het geslacht der leeuwerikken behandelt, spreekt onze Schrijver ook van den zeeleeuwerik (alauda alpestris.) ‘Deze soort,’ zegt hij, ‘is zeer verre over de aarde van het uiterste noorden naar het zuiden uitgebreid. Kapitein james ross heeft er eenen bij Port-Felix gedood, en Kapitein philip parker king heeft eene andere medegebragt van de straat van Magellaan, of juister Magalhaens. Die leeuwerik is een der liefelijkste zangvogels. Audubon, die deszelfs levensgewoonten aan de kusten van Labrador bestudeerd heeft, beschrijft op de volgende wijze de zorg der oude zeeleeuwerikken voor hunne jongen. ‘Reeds meermalen,’ zegt die geleerde vogelbeschrijver, ‘had ik op mijne togten langs de kusten van Labrador en tusschen de talrijke eilanden, welke dezelve bezoomen, dezen leeuwerik in den leg- en broeitijd gadegeslagen; maar tot heden toe was het mij nimmer gelukt, hem te hooren zingen, noch ook de geheime wijkplaats te ontdekken, waar hij zijn nest verbergt. De soort, welke ik hier gevonden heb, is opmerkelijk door de liefelijkheid van haren zang en het fraaije van haren vederdos. Zie hier eenige bijzonderheden nopens hare gewoonten: De zeeleeuwerik legt zijne eijeren te midden der dorre en eenzame vlakten van Labrador, niet verre van de zee. Het voorkomen des lands vertoont als 't ware een golvend veld van granietruggen; de grond is overdekt met een tapijt van mossen en lichens, eindeloos verscheiden in grootte en in kleur. Nu eens zijn die mossoorten groen, dan weder zoo wit als de sneeuw zelve; sommige hebben al de bekende kleurtinten en breiden zich uit in wijde platen. In het midden van deze laatsten plaatst de leeuwerik zijn nest. Hij kiest de daartoe geschikte plek zoo schrander uit, en de kleur
zijner vederen komt zoo volkomen met die van het mos overeen, dat, wanneer men niet den voet op

{==544==} {>>pagina-aanduiding<<}
den vogel plaatst, hij in volle gerustheid onbewegelijk blijft zitten. Komt men hem echter al te digt op het lijf, alsdan vliegt hij op, maar veinst zulks op eene gebrekkige wijs te doen, om u uit te lokken hem te vervolgen. Die list slaagt, bij onervarene jagers, bijna altijd. Het mannetje ondersteunt de liefderijke list van zijn wijfje zoo goed hij kan, innig verblijd wanneer het hun gelukt hunne jongen te redden. Zoo zij, ondanks hunne pogingen, hen de prooi van eenen roover zien worden, dan slaken zij een zoo klagend en aandoenlijk gekerm, dat een natuuronderzoeker daardoor tot deernis bewogen zou worden, indien een natuuronderzoeker voor deernis toegankelijk ware, wanneer het de bevordering der kennis van het dierenrijk betreft.
Hun nest, tot aan den rand toe in het mos gedompeld, is van sprankjes gras gevormd, die in het rond gelegd zijn, totdat zij eene dikte van omtrent twee duimen bereiken; aan den binnenkant is het met vederen van onderscheidene vogels bekleed. De legtijd valt in het begin der maand Julij. De eijeren, vier of vijf in getal, zijn grijs, met bruine of bleekblaauwe sprikkels. De jongen verlaten het nest vóór dat hunne vleugels nog sterk genoeg zijn om hen te dragen; eene week lang volgen zij, over het mos fladderend, de ouden; men ziet hen heen en weder loopen, met liefelijken toon piep! piep! kwelende, en bij den minsten zweem van gevaar de wijk nemende onder de vleugelen hunner moeder. Vervolgt men hen, dan openen zij de wieken, om zich in hunne vlugt te helpen; zij verstrooijen zich in alle rigtingen, en ontsnappen dus ligtelijk aan hunnen vervolger. Moeijelijk is het, er meer dan éénen magtig te worden, of er moeten vele jagers bijeen zijn en ieder eenen vogel voor zijne rekening nemen. Zoo lang de vervolging duurt, vliegen het mannetje en wijfje den vijand achterna, angstig klagende over het gevaar, dat hun kroost bedreigt. Menigmaal hebben ons dus vader en moeder naar onze boot verzeld; zij streken op de rotsen, die in onzen weg lagen, neder, en schenen door hun geschreeuw ons te bezweren, hun hunne geroofde kinderen terug te geven.’
Onder de vogelsoort, bruans (emberizidae) geheeten, van welke de Schrijver drie soorten optelt, spreekt hij nog ten slotte van den ortolan, (emberiza hortulana) die slechts zeer zelden Grootbrittanje en de op gelijke poolshoogte gelegene landen, maar daarentegen menigmaal het zuiden van Duitsch-
{==545==} {>>pagina-aanduiding<<}
land en Frankrijk bezoekt. Het is een, als lekkernij voor de keuken, zeer geachte vogel. Van de wijze, om hem daartoe voor te bereiden, wordt het volgende gezegd: ‘Noch de sierlijke leest, noch de rijke kleuren, noch het liefelijk gekweel van den ortolan beschermen hem tegen de eischen van dat ligchaamsdeel, van hetwelk een spreekwoord zegt, dat het noch oogen noch ooren heeft. In eenen strik gevangen, wordt de vogel aan de frissche buitenlucht, aan den vrolijken zonneschijn ontrukt en in eene kamer opgesloten, waar hij geen ander licht ziet dan eene droeve nachtlamp. Weldra weet hij geen onderscheid meer tusschen dag en nacht; doch, in zoo verre gelukkig in zijn ongeluk, heeft hij aan koren- en gierst-aren, aan gekruid wittebrood, kortom aan geenerlei lekker voedsel gebrek; ook vergeet de kleine gulzigaard spoedig de vrijheid, welke hij ontberen moet, om zich met al het lekkers, dat hem omringt, te mesten; hij maakt daarvan zoo ruimschoots gebruik, dat geheel zijn ligchaam bijna niets anders meer is dan een klomp vet, die een smakelijk geregt belooft. Zoodra hij het gewigt van drie oncen bereikt, heeft voor hem het uur des doods geslagen. De onverzadelijke veelvraat zou zich doodeten en in zijn vet verstikken; maar daartoe laat men hem den tijd niet. Zie hier, overigens, wat het wijdvermaarde kookboek, le Cuisinier des Cuisiniers, van hem zegt. De lijkrede is zoo kort, dat men bijna zeggen zou, dat de opsteller zich gehaast heeft er een einde aan te maken, om zich te
spoediger op het vleesch van zijn slagtoffer te vergasten: ‘De ortolan is een klein vogeltje, nagenoeg van de grootte eens leeuweriks; het is grijsachtig, met geelachtigen hals en buik. Het is nooit lekkerder, dan in Augustus en September. Het levert een smakelijk en ligt verteerbaar voedsel.’
(Het vervolg en slot hierna.)


De Noordkaap. (*)

Hammerfest ligt niet verder dan een dertigtal mijlen van de Noordkaap, en van al de inwoners der stad is de geeste-
{==546==} {>>pagina-aanduiding<<}
lijke de eenige, die deze uiterste grens van Europa bezocht heeft. De reis is evenwel noch zoo moeijelijk noch zoo gevaarlijk als eenige reizigers haar geschilderd hebben: wij deden haar in drie dagen; anderen hebben ze in nog korteren tijd gedaan. Maar men moet bekennen, dat rondom de rotsen, die de punt dezer kaap vormen, de zee zelden kalm is. Zelfs wanneer de wind stil is, woeden de hooge golven dezer ijszee met zoo veel geweld, alsof zij nog door den storm van den vorigen dag beroerd wierden, en de kust is met klippen bedekt, waarop de golven zich, met een geluid als dat des donders, breken. Wanneer men hier door een' storm overvallen wordt, biedt zich voor het ranke vaartuig geene schuilplaats aan; geene kust beschermt het, en bij aanhoudenden tegenwind kan de togt van dertig mijlen dertig dagen duren.
Ik voor mij had, reeds van mijne komst in Finmarken, die reis naar de kaap als de verpligte grens van een verblijf in het Noorden aangemerkt. Terwijl ik hiervoor toebereidsels maakte, kwam een mijner landgenooten, de Heer de saint-maur, te Hammerfest, en wij besloten te zamen te vertrekken. Het vaartuig lag in de haven gereed; de matrozen hadden reeds hunne lederen kielen en groote laarzen aan; maar de Noordewind woei allerhevigst. Te zeilen of roeijen was onmogelijk. Wij wachtten aldus eene gansche week, naar den gezigteinder turende en de wolken raadplegende. Eindelijk draaide de wind naar het Oosten, en wij gingen scheep.
Deze geheele zee is met naakte eilanden doorzaaid, die slechts door eenige visschersgezinnen bewoond en door Laplanders bezocht worden, welke er in de maand Mei hunne rendieren heenvoeren, en in September terugkeeren. De naam dezer eilanden wijst hun karakter aan. Het is het Walvisch-, Beeren-, Rendier- en Meeuwen-eiland: Hwalö, Bioernö, Renö, Maasö. Lange sneeuwvlakten liggen er ge-
{==547==} {>>pagina-aanduiding<<}
durende het gansche jaar over, en dikke nevels omhullen hen dikwijls geheel.
Aan gindsche zijde van Maasö houden de eilanden naar het Noorden op; men komt in volle zee, en weldra ziet men de drie hoogten van Stappen, die, even als obelisken, uit den schoot van den Oceaan oprijzen. De middelste, veel hooger en uitgestrekter dan de andere, had de blikken der Laplanders getroffen; zij begroetten ze van ver als een' heiligen berg, en kwamen op hare kruin offeren. Eertijds bevonden zich hier eenige woningen; ook was er eene kerk op Maasö. Toen lodewijk filips naar de Noordkaap reisde, hield hij zich eenen nacht bij den koster van Maasö, een' anderen bij een' visscher van Stappen op. Zijne reis in het Noorden is reeds eene volksoverlevering geworden. De visschers hebben ze elkander verteld, de vaders hebben ze aan hunne kinderen overgebragt, en de naïve kronijkschrijvers dezer koninklijke Odyssea hebben zich niet bij de eenvoudige waarheid kunnen bepalen; zij hebben die vergroot en naar hunne verbeelding opgesierd. Men verhaalt dan, dat hier eens uit de Zuiderstreken, uit die tooverlanden, waar de boomen gouden appelen dragen, een voornaam prins kwam, die, even als in de toovergeschiedenissen, zijn' hoogen rang en rijkdom onder het eenvoudige Noorweegsch wollen kleed verborg. Eerst hield men hem voor een leergierig student, die zich door het reizen kennis trachtte te verzamelen, of voor een' koopman, die den staat der visscherijen van Lofodden wilde kennen, te meer daar hij zachtaardig, beleefd en geenszins moeijelijk te bedienen was. Maar weldra ontdekte men, dat het een aanzienlijk personaadje was, want hij had een' reisgenoot bij zich (den Graaf de montjoye) die nooit dan met ontbloot hoofd tot hem sprak, en die op den grond sliep, terwijl de prins zich op een bed legde. Eens trad de vrouw van den boer, bij wien de twee reizigers den nacht hadden
doorgebragt, in hunne kamer, op het oogenblik, dat zij zich aankleedden, en zij zag, dat de prins onder zijn grof gewaad van vadmel fijne lakensche kleederen droeg, die met goud en diamanten starren bedekt waren.
Ook zegt men, dat eene oude Noorweegsche vrouw, aan wie hij eene aalmoes gegeven had, hem uit dankbaarheid de hand drukkende, tot hem zeide: ‘De lieden van dit land beschouwen u als een dier gewone reizigers, die wij som-
{==548==} {>>pagina-aanduiding<<}
tijds zien doortrekken; maar ik weet wel, dat gij grooter zijt dan de Fogde en de Amtmann (de twee hoogste staatspersonen der provincie), en zelfs dan de bisschop van Drontheim. Ik weet, dat gij een prins zijt, en hoor! - de oude brite liegt niet - gij zult eens koning zijn.’
Ten tijde, toen lodewijk filips door deze zoo weinig bezochte streken reisde, droeg hij echter geen fijn laken onder zijn kleed van vadmel, geen diamanten kruis op zijne borst. De zucht om te zien, op te merken en zijne kennis uit te breiden, had hem, met geringe hulpmiddelen, deze lange en moeijelijke reis doen ondernemen. Hij kwam van zijn kollegie van Reichenau, slechts van eenen matigen wisselbrief op Koppenhagen voorzien, en toen de goede brite hem voorspelde, dat hij koning zou worden, moet de prins haar met een' zonderlingen, ongeloovigen glimlach hebben geantwoord. Dit gebeurde in 1795; aan het maken van koningen werd in Frankrijk toen nog weinig gedacht.
De kerk van Maasö is naar Hawsund overgebragt; de koster is dood, de visschers zijn opgebroken, en de beide eilanden verlaten. Over de gansche Finmarksche kust zou men verscheidene dergelijke verhuizingen kunnen optellen, alleen door gebrek aan hout veroorzaakt. Als de Noorweger zich aan den oever der zee gaat nederzetten, zoekt hij eene baai, die niet te ver van denneboomen verwijderd is; maar wanneer de Laplanders er des zomers komen, verwoesten ze zijn klein bosch, houwen zijne boomen midden door, en deze loopen dan niet meer uit. De arme visscher, na verloop van eenige jaren gebrek aan brandstof krijgende, is genoodzaakt, den grond, waarop hij zijne woning gebouwd heeft, te verlaten. Hij zegt zijne huisgoden vaarwel, en gaat elders eene minder verwoeste plaats opzoeken. Somtijds ook sterft het gansche gezin op deze naakte rotsen uit; zijne brooze hut valt in puin, en niemand denkt er aan, zich het rampzalig overschot ten nutte te maken.
Tegenover Stappen zien wij eene lange rotsachtige kust verrijzen, door eene diepe baai afgebroken, en overal met onregelmatige hoogten en steile rotsen bezet: dit is het eiland, dat op zijn uiterste punt de Noordkaap draagt. Men heeft het Mager-eiland genoemd; de naam van woest eiland ware nog juister geweest.
Te Giestvär, die van klippen omringde golf, vindt men nogtans eene woning en een' koopman, den laatsten koop-
{==549==} {>>pagina-aanduiding<<}
man van het Noorden. Onze matrozen wisten dit slechts bij overlevering, en wij dwaalden nu eens naar het Oosten, dan weder naar het Westen over de golven, naar het dak van een huis zoekende, doch overal slechts rotspunten ziende. Eindelijk zagen wij de masten van een Russisch schip, dat diep in de baai voor anker lag: hiernaar rigtten wij onzen koers. Nabij het vaartuig was eene houten hut, tot magazijn dienende, en meer niets. Maar veel verder, achter eene groep rotsen, met zeeplanten en mos bedekt, zag men eene rookwolk omhoog stijgen. Dit was de woning van den koopman, eene armoedige woning, waar het gansche gezin zich digt op elkander moest schikken, om den reiziger een weinig plaats te maken: ter zijde een nog geringer huis, waar men eenige flesschen brandewijn, eenige zakken meel, garen en leder vindt: dit is de winkel; - digt hierbij twee aarden hutten, door visschers bewoond; overal rondom naakte, ruwe rotsen, de doodschheid en stilte der woestijn en de IJszee. Des zomers komt hier een twaalftal kleine Russische schepen om te visschen: want op de kust vindt men zeer veel visch. De eerste verschijnen in Junij, de laatste vertrekken in de maand September weder. Van dit tijdstip af zien de bewoners van Magerö geen vreemdeling, noch hooren eenig nieuws meer. Het overige der wereld is voor hen gesloten. De golf ruischt tegen hun strand, de storm locit boven hun hoofd, en de nacht omgeeft hen.
En echter, toen wij digt bij de woning waren, kwam ons de moeder met een vrolijk gelaat te gemoet, en twee blaauwoogige jonge meisjes gaven ons hartelijk de hand, terwijl zij zeiden: ‘Weest welkom!’ Voor deze aldus op den uitersten hoek van den aardbol geworpen en afgezonderde ongelukkigen is de onbekende vreemdeling, dien een schip naar hun verwijderd strand voert, geen vreemdeling. Hij is een vriendelijke gast, die hun een' straal levens in hunne kille eenzaamheid brengt; en toen de waardige vrouw des koopmans ons vroeg, wat wij verlangden, teekende haar gelaat eene soort van teedere bezorgdheid, en terwijl martha en maria, hare beide meisjes, om ons heen huppelden, lachten zij met oogen en lippen ons toe, alsof wij hare broeders waren.
Weldra was de voor ons bestemde kamer gereed, de tafel opgeredderd en met een laken bedekt. Wij hadden reisproviand medegebragt; maar de goode jufvrouw kielsberg

{==550==} {>>pagina-aanduiding<<}
voorkwam al onze wenschen, en liep driftig nu naar de kast, dan naar de keuken, om alles te halen, wat wij mogten noodig hebben. Nooit heeft de Noorweegsche gastvrijheid mij zóó getroffen. De arme vrouw kon ons geen damast tafelgoed of zilveren schotels voorzetten; maar ze bragt ons haar laatste bord en haren laatsten room. Na in stilte al hare rijkdommen te hebben opgeteld, nam zij een' sleutel, die aan haar' gordel hing, opende een buffet en haalde er eene flesch likeur uit, die zij voor groote feestdagen bewaarde. Ach! het was de oliekruik der weduwe, en ik zou mij de magt van den profeet gewenscht hebben, om ze onophoudelijk te vullen.
Terwijl zij zoo bezig was ons te bedienen, vroeg ik haar naar het verledene, en zij verhaalde mij haren levensloop: hoe zij als jong meisje bij hare ouders te Drontheim gewoond, en hoe zij die plaats, welke haar eene groote stad toescheen, verlaten had, om in deze eenzaamheid te gaan wonen. ‘Dit is 20 jaar geleden,’ sprak zij; ‘mijn man ginds te veel mededinging vindende, verzocht om het koopmansregt van Giestvär. Hij vroeg mij of het mij niet te veel zou kosten, mij van de wereld, waar ik geleefd had, te scheiden. Maar ik zeide, hem met vreugd te zullen volgen, waar hij ook henen ging. Wij waren toen nog jong en schiepen ons schoone vooruitzigten. Wij hoopten, na verloop van eenige jaren, onze zaken te kunnen verkoopen en met onze kinderen naar Drontheim terug te keeren. Wij kwamen op dit eiland, waar slechts eene visschershut stond. Wij bouwden dit huis, het magazijn, den stal, en in den aanvang scheen alles aan onze verwachtingen te zullen beantwoorden. Ik bragt gelukkige jaren in deze arme woning door. Maar weldra kwam eene lange reeks van ongelukken onze hoop verwoesten, en thans vraag ik niet meer om naar de wereld, waar ik geleefd heb, en mijne geboortestad terug te keeren. Mijne ouders zijn gestorven, zonder dat ik hen voor het laatst heb mogen omhelzen; mijn man is ziek, en mijn zoon is verleden herfst, op de vischvangst, verdronken.’ Bij deze woorden beefde hare stem; hare twee dochters, haar op het punt ziende te weenen, vlogen haar om den hals en bedwongen door haar kussen den moederlijken traan.
Terwijl zij zich aldus aan hare herinneringen overgaf, sloeg het middernacht op de berookte klok onzer kamer, en

{==551==} {>>pagina-aanduiding<<}
in dit uur, waarin duisternis de zuidelijke gewesten omhult, kwam het licht aan onzen noordschen hemel te voorschijn. De zon, die den ganschen dag niet geschenen had, wierp een bleek schijnsel aan den gezigteinder. De mist, die over de vallei lag, trok op en verdreef: de door den wind gejaagde wolken braken op de bergwanden en verdeelden zich. Door derzelver scheuren zag men blaauwachtige omtrekken en getande kruinen. De zee en de rotsen kwamen nu van lieverlede in al hare uitgestrektheid te voorschijn. Het was als eene tooneeldecoratie, bij 't ophalen van 't gordijn. Het koeltje kwam uit het zuiden; het moest ons in korten tijd naar de Noordkaap brengen. Wij riepen onze matrozen, die zich reeds gereed maakten om te gaan slapen: maar door hun een glas brandewijn te geven, deden wij hen den slaap vergeten. Zij heschen vrolijk het zeil en wij vertrokken.
Van Giestvär tot de Noordkaap rekent men ongeveer vijf mijlen. De baai uitkomende, ziet men ter linker zijde niets dan de volle zee, ter regter de kust van het eiland. Dit is een hooge rotswand, door loodregte lagen gevormd, door de golven en den storm afgespoeld en gebrokkeld, en hier en daar door sneeuwstrepen overtrokken. Op den top ziet men noch planten noch struiken, en zijn voet is met klippen omgeven, waarop de golven, zelfs bij stil weder, klotsen, schuimen en zich met geweld breken. Naar het zuiden strekte zich eene lichtstreep, als een purperen lint, langs den gezigteinder uit. Maar hier was alles zwart, de zee, de rotsen en de door de golven geslagene holen in de bergwanden. Geen ander zeil dan het onze was in de ruimte zigtbaar. Geen spoor van menschen vertoonde zich aan onze oogen. Men zag slechts de meeuw op de rotspunt gezeten, en den zwarten pellikaan, zijn' langen hals boven 't water uitstekende, als om te zien, wie de vermetelen waren, die hem in zijnen slaap kwamen storen.
Na gedurende ruim een uur dien rotswal te hebben langs gevaren, wees de stuurman ons eene hoogte, die boven de anderen uitstak, en die zich steeds verder in zee scheen vooruit te dringen: dit was de Noordkaap. Zij gelijkt naar een' grooten vierkanten toren, door vier zware bolwerken omringd. Dit is de toren, aan welks voet de golven te vergeefs hare kracht verspillen; dit is de citadel van den Oceaan. Van den west- en noordkant was het onmogelijk er te lan-
{==552==} {>>pagina-aanduiding<<}
den. Alomme zagen wij niets dan eene keten van rotsen, en een' steilen wand, zich loodregt uit den schoot der zee verheffende. Onze gids deed ons de punt omzeilen, en wij kwamen in eene kleine, in 't midden van 't gebergte uitgehoolde baai. Hier werden wij door een vreemd gezigt verrast. Voor ons lag eene groep rotsen, even als leisteen in breede lagen verdeeld of als lava vermaald; in het midden het groene en heldere water der baai, voor den wind beschermd en effen als een spiegel; en aan het strand dier stille haven, aan den voet der naakte, steile toppen, een bloem- en grasperk, en een zilveren beekje, dat door de steenbrokken kronkelt. Aan deszelfs boorden bloeide het blaauwoogige vergeet mij niet, de goudlokkige ranonkel, de wilde geranium met haar violetkleed en fluweelen blaadjes, de kleine bosch-anjelier, en een weinig verder verbergden de hooge takken van den engelwortel graszoden. Ik kan niet zeggen, welken indruk deze onverwachte plantengroei op mij maakte. Het was als een laatste levensstraal op dezen onbezielden grond, als een laatste glimlach der Natuur in de dorheid eener woestijn.
Terwijl onze matrozen een' grooten voorraad van den engelwortel verzamelden, boog ik mij naar den vochtigen grond, om naar het gemurmel van het beekje te luisteren, dat in kleine watervallen van den eenen steen op den anderen viel, door de graszoden heenzijgde en naar het strand vloeide. Ik zag die lieve, blaauwe bloempjes, en mijne gedachten vlogen van hier tot in onze valleijen, om er haar evenbeeld te zoeken. Hier mijmerende, kwamen vreemde denkbeelden in mij op: dat frissche, heldere water, dacht ik, dat zich dwaselijk in de zilte golven van den oceaan stort, is het beeld van die deugdzame en reine zielen, die zich in den draaikolk der wereld verliezen; en die eenzame bloempjes, aan den oever der IJszee ontloken, schenen mij de zoete herinneringen der vriendschap, die een trouw gemoed te midden eener door eigenbaat verkilde wereld bewaart. Ik beken, dat deze en nog vele andere overdenkingen, die ik den lezer schenk, niet zeer ter gunste der wereld luidden; maar waar zou het geoorloofd zijn sombere gepeinzen voort te brengen, zoo het niet aan de Noordkaap ware?
Uit deze menschenhatende mijmering werd ik gewekt door de stem mijns reisgenoots, die mij naar de kruin van den

{==553==} {>>pagina-aanduiding<<}
berg wees en de rotsen beklom. Deze berg is niet hooger dan duizend voet, maar steil en moeijelijk te beklimmen. Hier treft men eenen hoop gebroken steenen aan, die, wanneer men er den voet op zet, loslaten en naar beneden rollen; ginds vochtige mosplekken, waarop men uitglijdt zonder eenig steunpunt te vinden, of hooge rotsklompen, waaraan men zich met handen en voeten moet vastklemmen, om ze te bestijgen.
Als men de engelwortels en de bloemzoden verlaten heeft, ziet men niets meer dan schrale, langs den grond kruipende dennen, die hunne spierige takken huiverend uitsteken, als om eenig vocht en warmte op te vangen. Hoogerop verdwijnen ook zelfs deze planten, en men ziet niets dan een' naakten of met sneeuw bedekten grond.
De top van den berg is vlak als een terras, met eene geelachtige aarde bedekt en hier en daar met rendiermos en eenige stukken kwarts, van schitterende blankheid, bezaaid. Wij liepen met kinderlijke vreugde over deze uitgestrekte vlakte; want wij hadden het doel onzer wenschen en inspanning bereikt. Nu eens bogen wij ons over den kant der rots, om met ons oog de diepte van den afgrond te peilen, en de verwoede golven tegen de klippen te hooren klotsen; dan weder zochten wij in de verte eene menschelijke woning, en alom vonden wij niets dan het doodsche land. Soms, door de betoovering dezer woeste natuur eensklaps aangegrepen, bleven wij onbewegelijk en peinzend staan, terwijl wij het voor onze oogen uitgestrekte tafereel aanstaarden. Aan onze regterzijde verhief zich het vaste land, de Nordkyn, de uiterste punt van Europa; ter linker eene lange rond uitloopende en in nevel gehulde bergketen, en voor ons de IJszee, zonder eind of grenzen. Aan de oostzijde vertoonde de zon hare vriendelijke schijf nog, en wierp eene vergulde vore op de golven; maar tegen het Noorden en Zuiden pakten de wolken, een oogenblik door den morgenwind verdreven, zich opeen en wogen als een looden gevaarte op den Oceaan. Het was een nacht als van Israël met de vuurkolom, de bajert met den hemelschen lichtstraal; en het denkbeeld dezer verwijderde eenzaamheid, waarin wij ons bevonden, het gezigt van dit aan het einde der wereld geslingerd eiland, het woest gekrijsch der meeuwen, zich met het windgehuil en het golfgeloei parende, al de gezigten dier vreemde streek en al die klaag-
{==554==} {>>pagina-aanduiding<<}
toonen der wildernis bragten ons in eene soort van verstomming, die wij niet konden verwinnen. Zij, die de maagdelijke bosschen van Amerika gezien hebben, hebben welligt dienzelfden indruk ondervonden. Elders kan de natuur den geest bij de aanschouwing harer luisterrijke schoonheden boeijen; hier beheerscht
en vermeestert zij dien. Bij zulk een tafereel gevoelt men zich klein; in het gevoel zijner nietigheid buigt men het hoofd, en wanneer dan eenige woorden aan de lippen ontvloeijen, kan het slechts eene ootmoedige verzuchting, een vurig gebed zijn.
Het afdalen van de Noordkaap was nog veel moeijelijker dan het opstijgen. Wij konden ons op de glibberige mosplekken en de steile rotsklompen niet overeind houden. Wij moesten op handen en voeten langs den grond voortkruipen. Indien wij een mispas deden, liepen wij gevaar in den afgrond neder te storten, en zoo wij te hard tegen een' lossen steenklomp stieten, rolde hij met een woest geraas langs het enge voetpad, en kon hen, die voor ons waren, in zijn' val medeslepen. Maar na een' marsch van twee uren kwam de gansche karavaan veilig en behouden weder aan boord. Als een bijzonder geluk keerde de wind, op het oogenblik, dat wij het anker tusschen de klippen van het strand ligtten, naar het Oosten. Deze verandering kwam zoo juist van pas, dat wij ze, even als de oude reizigers, van eenig Laplandsch toovenaar schenen gekocht te hebben.
Te Giestvär komende, vonden wij het gansche gezin van den koopman bijeen, om ons op te wachten. Martha en maria waren op zijn zondags, met haar nieuwe jurk, gekleurde voorschoot en muts met blaauwe linten, gekleed. Hare moeder had in onze nederige kamer de luttele melk, die zij van hare koeijen had kunnen krijgen, op de tafel gezet, en men had met de neeste zorg twee donzen bedden voor ons opgemaakt, om onze vermoeide leden uit te rusten. Maar wij kenden de Noordsche streken reeds te goed, om van den grilligen wind, die thans onze zeilen beloofde te doen zwellen, geen gebruik te maken, en wij zeiden met spijt de gastvrije woning vaarwel, waar wij met zoo veel hartelijkheid waren ontvangen geworden. ‘Vaarwel voor altijd!’ stamelde jufvrouw kielsberg, ons de hand drukkende. ‘Neen, niet voor altijd!’ riepen hare kinderen. De goede moeder haalde de schouders op en antwoordde niet.

{==555==} {>>pagina-aanduiding<<}
De jonge meisjes kwamen naar buiten, om ons nogmaals te groeten. Deze zwijgende houding der moeder en het gedrag der dochters opmerkende, waande ik de treurige ondervinding, die zich het verledene herinnert, en de vrolijke hoop, die zich met de toekomst vleit, te aanschouwen.
Des avonds vertoefden wij te Hawsund. Dit is eene bekoorlijke engte tusschen twee met gras bedekte heuvelen. Op een' dezer heuvels ligt het huis van den geestelijke van Hammerfest, die hier tweemaal 's jaars eenige weken komt doorbrengen; op den anderen ziet men de onlangs gebouwde kerk en de koopmanswoning met hare magazijnen. De grond draagt noch moeskruiden noch boomen; de winternachten zijn er even lang en donker als aan de Noordkaap; maar de waarnemingen der luchtgesteldheid van den Heer parrot, professor te Dorpat, leveren hier een' belangrijken uitslag op. In Augustus rijst de thermometer niet hooger dan tot tien graden; in Januarij daalt hij, in de grootste koude, niet lager dan tot op twaalf. Den vorigen winter teekende hij eens dertien, maar dit was iets buitengewoons. De kust wordt zeer schaarsch bewoond, en het binnenland is eene volkomene woestenij. Het geheele kerspel, dat zich verder dan twintig mijlen uitstrekt, telt slechts 360 Laplanders en 120 Noorwegers. Maar in de maand Mei verzamelen zich eene menigte schepen van Nordland, Hilgeland en Finmarken in de nabijheid om te visschen, en eenige Russische schepen komen hier ieder jaar eene lading visch halen.
De koopman van Hawsund is een rijk en schrander man. In eenige jaren heeft hij magazijnen aangebouwd en eene traanfabrijk opgerigt. Zijn huis, waarvan hij zelf architekt was, is weidsch en smaakvol gebouwd. Dit alles geeft hem een' eigenaars-trots, waarin hij zich gaarne voor zijne gasten streelt. Hij bragt ons van het kantoor naar de zaal, en bij iederen voetstap zag hij ons aan, als wilde hij eene goedkeuring van onze lippen opvangen en in onze oogen een gevoel van bewondering lezen. Maar dit was nog slechts de inleiding zijner zegepraal. Terwijl wij ons des avonds aan tafel zetteden, ging hij, heimelijk, naar de vergulde pendule, waar hij de stolp afnam, op eene veer drukte, en, zie! de tooverpendule begint op eens het air van Fra Diavolo te spelen. Nimmer zal ik den triomferenden en tevens vorschenden blik vergeten, dien hij, bij het hooren der eerste toonen, op ons wierp. Indien wij alstoen een' zedelijken

{==556==} {>>pagina-aanduiding<<}
moord hadden willen plegen, zouden wij onzen gastheer slechts een onverschillig gelaat hebben moeten toonen. Maar zoo wreed waren wij niet: wij juichten luide de tooverkunst zijner pendule toe, en uit erkentelijkheid ledigde hij een vol glas wijn op het welzijn van ons land. Deze dronk, waarvoor wij hem opregtelijk dank zegden, was niets dan het begin van een vreeselijk verraad. De ongelukkige nam hieruit aanleiding, om eene staatkundige verhandeling op te disschen, waarin hij al de landen van Europa monsterde. Te vergeefs trachtte ik mij uit den verraderlijken strik, dien hij mij gelegd had, los te spartelen; te vergeefs trachtte ik hem tot zijne betrekking van burger van Hawsund terug te brengen; al mijne pogingen waren vruchteloos. Terwijl ik hem over zijne buren, de Laplanders, sprak, volgde hij het leger van don karlos in Spanje; terwijl ik hem naar de opbrengst der visscherij in de laatste jaren vroeg, somde hij de Engelsche staatsschuld op. Ik zag, dat de strijd onmogelijk was. Ik onderwierp mij als een martelaar, en hoorde geduldig toe, tot het hem behagen zou aan zijn vertoog een einde te maken. Maar des anderen daags wachtte hij mij met vasten voet op, en ik ontkwam slechts door de vlugt aan de ontwikkeling eener nieuwe staatkundige theorie. ‘Lieve hemel!’ zeide ik, den weg naar Hammerfest inslaande, ‘waar toch zal men de staatkunde ontvlieden, zoo zij ons nog tot op den 71sten breedtegraad vervolgt?’







Het standbeeld van De Ruyter.

Het was een gelukkig denkbeeld, bij Bestuurders en Leden van het Departement der Maatschappij: Tot Nut van 't Algemeen, te Vlissingen, opgerezen, om dáár ter plaatse een standbeeld, ter eere van hunnen beroemden Stadgenoot, den grootsten van Nederlands Zeehelden, den onsterfelijken de ruyter, op te rigten; en dat denkbeeld is op de gelukkigste wijze ter uitvoering gelegd.
Tot tweemaal stond dat standbeeld voor ons. Eerst, toen hetzelve, door den Heer royer, in klei was geboetseerd - naderhand, toen het, in de fabrijk van de Heeren van vlissingen en dudock van heel, in ijzer gegoten voor ons stond en onze bewondering wekte; en thans, nog vervuld

{==557==} {>>pagina-aanduiding<<}
van de indrukken, die deze dubbele beschouwing bij ons verwekte, gevoelen wij de behoefte, om dezelve aan onze Landgenooten mede te deelen.
Zoodra wij vernamen, dat de Heer royer zijnen voltooiden arbeid voor eene openlijke beschouwing bestemd had, begaven wij ons naar de plaats der tentoonstelling. Was het vreemd, dat wij, op den weg derwaarts, aan de ruyter, aan zijn leven en daden, en al wat hij eenmaal, als Held, Mensch en Christen, geweest was, indachtig waren? Was het vreemd, dat wij ons daarbij aan de portretten herinnerden, die, bij zijne achtingwaardige nakomelingen tot op dezen dag bewaard, in hooge eere worden gehouden? Was het vreemd, dat wij ons daarbij den grooten Man voorstelden, als ware het ons vergund geweest hem te hebben mogen aanschouwen en ontmoeten? Eindelijk, was het vreemd, dat wij, met zijn beeld voor het oog der ziel, de plaats der tentoonstelling naderende, begeerig werden, ons ideaal met het werk des kunstenaars te vergelijken, en daarnaar ons oordeel in te rigten?
In de geschetste gemoedsstemming dan traden wij toe, om de schepping van royer te aanschouwen: - Wij stonden voor het standbeeld van de ruyter!
Er bevonden zich, op dat tijdstip, weinig bezoekers in het vertrek. Niemand sprak, maar aller oog was op het kunstwerk gevestigd. Nu en dan hoorde men een zacht gefluister, gelijk men dit verneemt in de voorzaal van eenen Vorst, wanneer deze eene openlijke gehoorgeving verleent. Die stilte, dat fluisteren trof ons. Was het een blijk van eerbied voor de nagedachtenis van den Held van Chattam? 't Is mogelijk, ja waarschijnlijk: want... dáár stond de ruyter!
Het is ons niet mogelijk, den indruk te beschrijven, dien de eerste aanblik van het uit klei gevormde standbeeld bij ons verwekte. Neen, wij zagen geen standbeeld. Ons gevormd ideaal... de ruyter zelf stond dáár voor ons; en het eerste woord, dat wij, na een langdurig aanschouwen en zwijgen, tot een' onzer medebewonderaars rigtten, was dit: ‘Royer heeft de ruyter gezien.’
Ja, dáár staat hij, zoo als hij stond op het dek van de zeven Provinciën. Hij kent de sterkte en overmagt der vijanden; maar in zijn binnenste ontwikkelt zich eene stoute gedachte, die hij niet roekeloos aangrijpt, maar met bedaarden zin, met soldaat- en zeemanschap overweegt. Neen,

{==558==} {>>pagina-aanduiding<<}
hij heeft overwogen, hij nam een besluit, en, men ziet het hem aan, hij is overtuigd, dat zijn doel, met Gods hulp, zal gelukken! Zoo, zoo zullen zijne lippen zich openen; hij zal het hoofd ter zijde wenden, de regterhand opheffen, met den staf van bevel op het vijandelijk Admiraalschip wijzen en zeggen: ‘Stuurman zeeger, dat is onze man!’
Het werk van den Heer royer heeft eene dubbele verdienste; het vertoont ons de ruyter naar ligchaam en ziel. Ja, zóó moet hij zich vertoond hebben, met dien vasten ligchaamsbouw en met die onverstoorbare bedaardheid en vastheid van ziel, die in elken gelaatstrek spreekt en ons den waarlijk grooten man doet herkennen. Inderdaad, de grootste lofspraak, dien wij aan den Heer royer kunnen toebrengen, is in deze weinige woorden vervat: ‘Hij heeft de ruyter gezien!’
Die lofspraak sluit tevens het geheim zijner kunst in zich; want dat zien heeft hem in staat gesteld, zulk eenen voortreffelijken arbeid te leveren.
Daar staat de kunstenaar voor ons, in het oogenblik, dat aan hem de moeijelijke taak is opgedragen, een standbeeld voor den beroemden Zeeheld te vervaardigen; daar staat hij voor de beeldtenis des grooten Mans, den verwinnaar van zoo vele magtige Koningsvloten, den behouder, naast God, van zijn vaderland; en toch maar alléén de Held, de Zegepraler, de nelson zijner eeuw; terwijl Vlissingen zijnen onvergelijkelijken de ruyter verlangt!
De kunstenaar gevoelt het regtmatige van dat verlangen; het wordt hem een heilige pligt, hetzelve te bevredigen; en zie! de getrouwe geleidster der kunst, de Geschiedenis, biedt hem hare gewillige dienstbetooning; zij stelt het leven van den Held, door de keurige schrijfstift van brandt gemaald, in zijne handen, en nu ziet hij, wie de ruyter geweest is! Dat gedenkboek ligt, van nu aan, in zijne werkplaats, voor hem opengeslagen, en de kunstenaar wordt elken dag meer en meer met zijnen Held vertrouwd. Nu ontwikkelt zich in zijn binnenste het ideaal van de ruyter's zedelijke grootheid; en terwijl het, geheel voltooid, voor zijne ziel zweeft, roept hij, even als weleer archimedes, uit: ‘Ik heb mijn doel gevonden!’
Gelukkig de kunstenaar, die op deze wijze, en langs den gulden weg der eenvoudigheid en der waarheid, het toppunt

{==559==} {>>pagina-aanduiding<<}
der kunst bereikt, en zijnen naam ziet opteekenen in den tempel des roems en der onsterfelijke eere!
Wij verlieten het standbeeld van klei, om in dat van ijzer de technische bekwaamheden van de Heeren van vlissingen en dudock onze hulde te brengen.
Het gieten in metaal moge, wat de bewerking betreft, minder moeijelijkheden dan het gieten in ijzer opleveren; evenwel en ondanks deze opmerking schijnt men in België bezwaren gemaakt te hebben, om het standbeeld van rubbens in éénen vorm te gieten. In Duitschland, en bij de vervaardiging van het standbeeld van den vermeenden uitvinder der Drukkunst, zag men, eigen onvermogen beseffende, zich genoodzaakt, de hulp van Fransche kunstenaars in te roepen; maar niet alzoo was het in Nederland. Hier had men, wat men elders moest zoeken; hier bragt men op eenmaal tot stand, wat men elders bij gedeelten slechts had kunnen volbrengen. Eere zij onze vaderlandsche kunstenaars die de moeijelijke taak, zonder aarzelen, op zich namen en zoo gelukkig wisten te volvoeren!
Het mag inderdaad bewondering wekken, eene massa van zevenduizend Nederlandsche ponden ijzers, in eene gloeijende lava herschapen, in den vorm te doen overgaan, die, door middel van een tweede standbeeld van pleister, bij gedeelten in onderling verband gebragt en in den grond bevestigd, was zamengesteld. Ware die zamenstelling en de bewerking des geheels niet uiterst moeijelijk, men zou daartegen elders geene bezwaren hebben geopperd, en de naijverige Duitscher vooral zou zijnen roem niet aan den Franschman hebben afgestaan. Bij ons kende men die bezwaren evenzeer; dan men bezat moed en geduld, twee kenmerken van ons doorgaand volkskarakter, om eene proeve te wagen, die men met kennis van zaken ondernemen wilde, en de gelukkigste uitkomst heeft die proefneming, als een meesterwerk, gekroond. Wij zagen anderwerf, maar nu in ijzer, den grooten de ruyter voor ons, zoo als royer hem had gedacht.
De indruk, dien wij bij dat aanschouwen ondervonden, werd, onder veranderde omstandigheden, eenigzins anders gewijzigd. Bij onze eerste beschouwing gaf de stof, waaruit het beeld was vervaardigd, (de klei) ons eene, evenwel ras voorbijgaande, gewaarwording van broosheid; - bij de tweede deed de stof (het ijzer) op ons gemoed eene andere wer-
{==560==} {>>pagina-aanduiding<<}
king, meer overeenkomende met onze denkbeelden aangaande de vastheid van de ruyter's beginselen en karakter als Held, als Mensch en als Christen. Immers onwrikbaar stond hij pal voor de zaak des vaderlands, der menschheid en van het Christendom; en toen wij het ijzeren standbeeld verlieten, kwamen ons onwillekeurig de woorden van feith te binnen:

Gij zijt de vreugd van elk, die 't vaderland bemint, 
Als hij uw weérga zoekt, maar slechts uw lijkbus vindt. 


Het is ons de vervulling van eenen aangenamen pligt, hier onze ongeveinsde hulde te brengen, zoo wel aan de technische bekwaamheden van de Heeren van vlissingen en dudock van heel, als aan de kunstverdiensten des Heeren royer. De bewondering, die hun welgeslaagde arbeid in het hart van elken regtschapen Nederlander moet verwekken, zal hunne streelendste belooning en tevens voor hen de hoogste lofspraak zijn.
Toen wij het standbeeld aanschouwden, was men voornemens hetzelve naar Vlissingen over te brengen. Met dit denkbeeld voor den geest, vervaardigden wij de volgende regels:

Vlissingen! verwelkom met gezangen 
't Uur, dat u geluk en roem voorspelt! 
Groet den dag, waarop gij zult ontvangen 
't Beeld van Neêrlands grootsten Oorlogsheld! 
Vlecht festoenen, strengel lauwerkransen, 
Stem den feesttoon, steek de scheepstrompet! 
De echte kunst, omschitterd van haar glansen, 
Heeft uw' wensch de kroon op 't hoofd gezet. 
 
't Beeld van Hem genaakt uwe onde wallen, 
Dien gij vaak zaagt keeren van zijn' togt, 
Als Hij, op de magt van Brit of Gallen 
Zegepralend, zijn triomfen kocht. 
Zult gij 't niet aan vreemde en landzaat toonen, 
En dan zeggen: ‘Hij was goed en groot; 
De eerste Zeeheld onder bato's zonen, 
't Vaderland getrouw tot in den dood?’ 
 
Heeft niet de aanblik van zijn grafgesteente 
U, van speyk! ontgloeid met heilig vuur? 

{==561==} {>>pagina-aanduiding<<}

Dacht Gij niet aan ruyter's kil gebeente, 
In uw jongst, beslissend levensuur? 
Hebt Gij toen niet, met den dood voor oogen, 
Aan 't geweld een schriklijk perk gezet, 
En, in vuur en kruiddamp opgevlogen, 
De eer van Neêrlands watervaan gered? 
 
Ruyter! spoorde uw graf de deugden te eeren, 
Wier herdenken 't hart verrukt en streelt, 
Wat zult Gij dan niet aan 't nakroost leeren, 
Bij 't aanschouwen van uw treffend beeld? 
Onvergeetlijk wordt nu 't viertal dagen, 
Onvergeetlijk wordt nu Chattams brand, 
En de roem door de aarde U opgedragen; 
Onvergeetlijk Syracuse's strand! 
 
Is de zeekroon ons van 't hoofd gevallen, 
Ons, ons bleef nog de oude heldenmoed; 
Hij steunt niet op kracht van duizendtallen, 
Maar op d' adeldom van 't Neêrlandsch bloed. 
Waar miljoenen Sparta's kroost bestrijden, 
Snort de pijl vergeefs op 't staal kuras, 
Als driehonderd aan den dood zich wijden 
Op de stem van één' leonidas. 


23 Julij, 1841.
warnsinck.






Prins Monto Sarchio en Michiel Adriaansz. de Ruyter.


Geen zielegrootheid is aan praal, 
Aan pracht of stoet verbonden; 
Dat merk des adels van den geest 
Wordt, bij verheven zielen, 't meest 
In needrigheid gevonden. 
 
Zij is het, die, wat rang hier 't lot 
Den sterveling moog' schenken, 
Hem meer in grootheid schittren doet, 
Dan weidsche praal, of knechtenstoet, 
Die rondvliegt op zijn wenken. 
 
't Was eenvoud, roemrijk voorgeslacht! 
Zij kon uw deugd verhoogen; 

{==562==} {>>pagina-aanduiding<<}

Wat titel, rang of eermetaal 
U sieren mogt, geen schijn, geen praal, 
Het wezen boeide uwe oogen. 
 
Gij, Ruyter! vondt in eenvoudszin 
Den waren roem gelegen; 
Wat glans uw krijgsrok schittren deed, 
Veel schooner, dan de glans van 't kleed, 
Blinkt ons uw eenvoud tegen. 
 
Daar maakt zich Spanjes vlootvoogd op, 
In Neêrlands gloriedagen, 
Om hem te groeten, Neêrlands Held, 
Wiens krijgsmoed iedre golfslag meldt, 
Die ooit zijn kiel mogt dragen. 
 
Één wensch blijft Monto Sarchio 
Slechts in den boezem kweeken; 
Zijn oog moet Ruyter zien; hij gaat, 
Met halskarkant en borstsieraad, 
Met zwaard en ridderteeken. 
 
Met al wat aan den eerrang past 
Van 's Konings dienstgetrouwen; 
Hij siert zijn hoofd en heldenborst 
Met teekens van zijn hof en Vorst, 
Om Hollands Held te aanschouwen. 
 
Zoo treedt men, waant de Kastiljaan, 
Als 't voegt den Zeeheld tegen, 
Wien, bij de lauwren, die hij torscht, 
De siersels prijken op de borst, 
Door moed en trouw verkregen. 
 
Met dat gevoel, dat eerbied wekt, 
Met opgetogen zinnen, 
Treedt Sarchio, in dos en praal, 
Zich schildrend reeds het weidsch onthaal, 
De Ruyter's woning binnen. 
 
Maar hoe! in geen paleis of hof, 
Waar eer en pracht hem beiden, 
In geen verblijf, dat blinkt en spreekt 

{==563==} {>>pagina-aanduiding<<}

Van pracht, door weelde en goud gekweekt, 
Ziet hij zich binnenleiden. 
 
o Neen! 't eenvoudigst woonvertrek 
Treft, boeit des Spanjaards oogen, 
Daar orde, zonder stijve pracht, 
Bij gulheid, die hem tegenlacht, 
Den indruk komt verhoogen. 
 
En nu de Ruyter, Hollands eer, 
De roem van Hollands vloten? - 
Het praalloos wambuis dekt hem 't lijf; 
Al koutend toeft hij bij 't bedrijf 
Van blijde huisgenooten. 
 
Hier vindt men, bij een hoofsch gebaar, 
Geen vleijende begroeting; 
Vreemd is men hier, bij gul bescheid, 
Van schijn en valsche needrigheid: 
Oud-Hollandsch is de ontmoeting. 
 
Hier ziet men kroon noch wapenschild 
Der zalen glans vermeêren; 
Neen! 't schoonste sieraad, dat er prijkt, 
Waarvoor bij hem elk sieraad wijkt, 
Is 't heilig woord des Heeren. 
 
De Bijbel prijkt er als kleinood, 
Zijn hoogste schat op aarde; 
Bij hem zijn rang en roem slechts schijn: 
Een Christen, naar Gods woord, te zijn, 
Is titel, hem van waarde. 
 
Deugd was, bij eenvoud, steeds het merk 
Van Ruyter's eedle daden; 
Deugd schitterde in zijn oog veel meer, 
Dan wapendos en oorlogseer, 
Dan star of krijgssieraden. 
 
De Spaansche Grande buigt en staart 
En durft naauw 't spreken wagen; 
De Hollandsche eenvoud, hier verspreid, 
Doet Spaanschen trots en deftigheid 
Verstomd staan en verslagen. 

{==564==} {>>pagina-aanduiding<<}

o Ja! dat zwijgen was veel meer, 
Dan luide lofbetooning; 
't Was tolk van eerbied voor den Held; 
't Was hulde, die geen lofspraak meldt 
Of weidsche krijgsbelooning. 
 
Ja, eenvoud sierde u, voorgeslacht! 
Zij kon uw deugd verhoogen; 
Wat titel, rang of eermetaal 
Gij oogsten mogt, geen schijn, geen praal, 
Het wezen boeide uwe oogen. 
 
Gij, Ruyter! vondt in eenvoudszin 
Den waren roem gelegen; 
Wat glans uw krijgsrok schittren deed, 
Veel schooner, dan de glans van 't kleed, 
Blinkt ons uw eenvoud tegen. 
 
Haast zal uw standbeeld, edel Held! 
Voor Neêrlands oog verrijzen: 
Het rijze, uw heldenroem ter eer! 
Geschiednis schreef uw deugden neêr; 
De naneef blijft ze prijzen. 
 
j. van harderwijk, rz. 







Feestdronk aan Neêrlands koning en koningin.

(Groningen, den 27 Julij 1841.)

Als 't welkom, Koning, in dit oord! 
Weêrgalmt aan Aa en Hunze's boord, 
En rolt, van dorp tot dorp, naar Eems en Fievel voort; 
Als Gruno's Stedemaagd, in feestgewaad zich tooijend, 
En van de poort der eer de Oranjevaan ontplooijend, 
Met frissche loov'ren heeft versierd paleis en huis; 
Als tusschen 't lagchend groen de driekleurvlaggen prijken, 
Zich zacht bewegende op het fluist'rend windgesuis; 
Als heel dees grijze vest de aloude trouw doet blijken, 
En 's Konings inkomst een' triomftogt mogt gelijken; 

{==565==} {>>pagina-aanduiding<<}

Als 't welkom, Koningin! zich mengt in 't feestgedruisch, 
En duizenden, om strijd, U, vorstlijk Paar! begroeten, 
Gedoog dan, dat de Poëzij 
Zich zedig scharende in der feestgenooten rij, 
De tolk van zachter vreugde zij, 
En, bloemen strooijend voor uw voeten, 
Een' stillen zucht van 't hart U wij'! 
 
Die zucht is liefde, van oneindig hoog're waarde, 
Dan al de pracht, en praal, en grootheid van deze aarde: 
Ja, liefde is 't heilig snoer, dat Neêrland aan U boeit. 
Hoe ook de diadeem verblindend moge stralen, 
Gij weet het, Koning! niets kan bij de liefde halen, 
Die voor U in de borst van vrije burgers gloeit. 
 
Die zucht der liefde stijgt voor U tot d' Albehoeder 
Op vleug'len des gebeds; voor U ook, Neêrlands Moeder, 
Die edel zijt en vroom. Verlicht, ô God! bestraal 
Den Koning door Uw' geest! Dat de allerrijkste zegen, 
Als in een' milden bloemenregen, 
Op Hem, op zijn Geslacht, op Neêrland nederdaal'! 
 
spandaw. 








Aan ***.


Ach wat deedt gij, Onbedachte, 
Die uws Vaders huis verliet, 
En den eersten uwer pligten, 
Uwen Kinderpligt, verried! 
 
Kan er zegen op u rusten, 
Zegen op een Echtverbond, 
Dat, Natuur en Rede honend, 
Eer en pligt baldadig schond? 
 
Kan er zegen op u dalen, 
Die het heilige gebod: 
‘Eer uwe Ouders!’ (beef, Vermeetle!) 
Hebt vertreden en bespot? 

{==566==} {>>pagina-aanduiding<<}

Wee u, zoo uw arme Vader, 
Dus verlaten van zijn Kind, 
Dat hij, eer het hem verzaakte, 
Schier afgodisch heeft bemind; 
 
Wee u, zoo die droeve Vader, 
Dus gegriefd, gehoond, gesard, 
Zwichtende onder 't zielelijden, 
Eens bezweek voor zijne smart! ... 
 
Wee dan, wee u! Helsche Geesten 
Folterden u dag en nacht, 
Krijschend: ‘Gij, gij hebt uw' Vader’ 
(- God, een Vader! -) ‘omgebragt!’... 
 
Maar de teerling is geworpen; 
Keeren staat niet in uw keus. 
Zelv' hebt ge u de boei geklonken: 
Lijden zij voortaan uw leus! 
 
Lijden, ja! Want ach, Verblinde, 
Hartstogt slechts gaaft gij gehoor, 
Sloot uw hart voor Vaderbeden, 
En voor wijzen raad uw oor. 
 
Boet door lijden dan, Verdwaasde! 
Werp u voor uw' Vader neêr, 
En - nog kunt gij 't! - schenk dien Vader 
Zijn Verloren Dochter weêr! 
 
Dood niet de oorzaak van uw leven! 
Spaar u 't vreeslijkst naberouw! 
Huldig d' oudsten uwer pligten! 
Dochter waart gij eer, dan Vrouw. 


Aug. 1841.
IJ.



{==567==} {>>pagina-aanduiding<<}

Jammerlijk bijgeloof in de XIXde eeuw.

(Woordelijk vertaald uit de Berliner Allg. Kirchenzeitung van 5 Junij l.l.)

‘Wij hebben reeds in 't verleden jaar gewag gemaakt van eene tot hiertoe nog niet bekend geweest zijnde gestigmatiseerde, waarvan men in het Oostenrijksche veel sprak. Pater anton turner, te Ofen, heeft thans eene levensschets van haar uitgegeven, van welke in de Darmstadter allgemeine Kirchenzeitung het volgende medegedeeld wordt:
Maria dominica lazzari is den 16 Maart 1815 te Trient geboren. Hare moeder was reeds 51 jaren oud, toen zij haar ter wereld bragt. Haar vader was molenaar. De menschen waren zeer arm, en leden vaak gebrek. Van haar zesde jaar af leidde de Heere zijne bruid op den weg des kruises. Zij was eene bestendige martelares van hare kindschheid af tot nu toe. Haar eerste lijden bestond in ziekten, van welke zij wel van tijd tot tijd genezen werd, maar zij was toch meestendeels altijd krank. Haar tweede lijden kwam van Satan, door toelating Gods, wegens haar geduld; deze hare kwalen zullen eerst naderhand aan het daglicht komen. De derde soort van haar lijden kwam van de wereld, dat is van hare medemenschen, om hare godsdienstigheid en andere schoone deugden. Thans echter heeft de Heer het licht op den kandelaar gezet en zijne uitverkorene tot een licht voor de geheele wereld geplaatst. In 't jaar 1833 werd zij ziek, en gevoelde een hevig branden over het geheele ligchaam; kort daarna kreeg zij de hevigste pijnen in het hoofd, in de handen, in de zijde en in de voeten. Des winters behoefde men in haar vertrek nooit te stoken, want de koude was voor haar eene verkwikking. In 't jaar 1834 ontving zij de teekenen der wonden van christus aan hare handen en voeten en in hare zijde; in 1835 ontving zij de wondenteekenen der doornenkroon van christus; menigvuldig vloeit het bloed nu nog alle vrijdagen uit hare wonden, waarvan zich iedereen overtuigen kan; want van 1833 tot 1840, toen ik zelf, om er mij van te overtuigen, eenen weg van 200 uren gemaakt heb, zijn er reeds 20-30,000 personen geweest, Bisschoppen, Prelaten, Vorsten en Grooten, Priesters en leeken, en menschen van alle Natiën; derhalve (?) kan er geen bedrog plaats hebben. De Bisschoppen hebben in haar vertrek een altaar opgerigt, en vieren in hare tegenwoordigheid de heilige Mis. Zeer groote wonderen heeft de Almagtige aan zijne
uitverkorene gedaan, waarvan ik er slechts één, als een blijk van zijne almagt, wil opgeven. Den 4 Augustus 1838, ten dage van den heiligen dominicus, ontving zij de heilige communie; de

{==568==} {>>pagina-aanduiding<<}
Priester reikte haar de heilige Hostie; zij nam haren Heer en haren God op de tong, en Hij bleef op de punt van hare tong liggen, om allen, die nog mogten twijfelen, van zijne almagt te overtuigen, omdat zij niet konden begrijpen, dat een mensch zonder eten of drinken leven konde. Het gerucht van dit wonderwerk Gods klonk weldra door geheel Tyrol, Beijeren en andere streken, en de menschen vloeiden van alle kanten te zamen, om God te aanbidden in den tempel van zijne levende bruid, welke zij verzochten hun de heilige Hostie te laten zien; terstond deed zij den mond open, stak de punt harer tong uit, en toonde aan alle aanwezigen dit wonderwerk, hetwelk 55 dagen duurde. Den 27 September wilde de Priester de heilige Hostie uit den mond nemen; maar de Heer wilde er niet uitgaan, maar ging in den tempel zijner bruid. De heilige Hostie was den 55sten dag nog onbeschadigd en had niet een' enkelen rimpel.’
Zijn wij in de 19de Eeuw?!!


Eerlijke diefstal.

Te Baden sprak men vóór eenigen tijd veel van het volgende voorval. Een jonge Graaf speelt, met afwisselend geluk, dagelijks aan de Roulette, en wint, na vele zware verliezen, op eens 30,000 gulden. Hij brengt dit geld naar zijne woning; maar den volgenden morgen is het verdwenen, en met hetzelve de oude frits, des Graven bediende. Evenwel, na verloop van acht dagen, verschijnt deze laatste weder. ‘Waar komt gij van daan?’ snaauwt de Graaf hem toe. - ‘Van Weenen.’ - ‘En wat hadt gij daar te doen? Waar is mijn geld?’ - ‘Ook te Weenen. Ik dacht, Heer Graaf, gij zoudt blijven voortspelen, en dan het kostelijke geld zeker weder verliezen; daarom heb ik het naar Weenen gebragt, en hier is de quitantie van Mijnheer uw' vader.’


De praatzieke dame.

Eene uiterst praatzieke dame, die haren arts om raad vroeg, overstelpte hem met zulk een' geweldigen stroom van woorden, dat hij zelf niet aan het woord kon komen. De in het naauw gebragte doctor wist geen ander middel te bedenken, om zich gehoor te verschaffen, dan te zeggen: ‘Mevrouw, laat mij uwe tong zien.’ De dame gehoorzaamde, en terstond ging de doctor voort: ‘Nu, Mevrouw, trek de tong niet terug voordat ik heb uitgesproken.’






{==569==} {>>pagina-aanduiding<<}

Mengelwerk.

Verhandeling over de dronkenschap, bijzonder over de maatregelen, die, ter wering van deze ondeugd, in vroegere tijden, bij onderscheidene volken, zijn genomen.


Door W.F. Buchner, Med. et Chir. Doctor te Gouda. (*)

Toen ik bij twee vorige gelegenheden, G.H., in uw midden gesproken heb over de verschijnselen en uitwerkselen der dronkenschap, en over den schadelijken invloed van het misbruik der sterke dranken op den mensch, beloofde ik tevens, bij eene derde gelegenheid, u het vervolg op die stoffe te leveren.
Om die belofte te vervullen, ben ik thans opgetreden. Mijne tegenwoordige rede heeft de strekking: om aan te wijzen, dat het misbruik der sterke dranken, sedert het begin van derzelver invoering in Europa, steeds toeneemt; alsmede de maatregelen op te geven, welke van tijd tot tijd door de regeringen en door bijzondere personen zijn genomen en tot stand gebragt, ten einde dit misbruik te beteugelen en te verhoeden. Dit mijn onderwerp zal in de eerste plaats gelegenheid geven, de uitvinding van het

{==570==} {>>pagina-aanduiding<<}
stoken der gebrande wateren, derzelver geschiedenis en toenemend gebruik te behandelen, om vervolgens van het overmatig gebruik op onzen bodem in het algemeen, en in de stad onzer inwoning in het bijzonder te spreken. In het tweede gedeelte zal ik trachten aan te wijzen de maatregelen, tegen de uitbreiding der sterke dranken genomen; de verbod- en strafwetten, tegen derzelver gebruik en misbruik in onderscheidene landen vastgesteld. Het zij mij vergund ter opheldering hier aan te merken, dat ik daar, waar ik van dronkenschap spreken moet, deze ondeugd in het algemeen neem, onverschillig of dezelve het gevolg van gedisteleerde, geestrijke vochten, van wijnen of van andere bedwelmende dranken zij.
Duidt het mij niet ten kwade, G.H., wanneer ik een onderwerp ga behandelen, dat door velen onaangenaam en walgelijk, gelijk de zaak zelve onteerend voor de menschheid zal genoemd worden. Mijne vroeger gedane belofte, destijds goedgunstig aangenomen, moge mij eensdeels verontschuldigen, en overigens de pligt, die op den Geneesheer rust, om de oorzaken der ziekten in alle hare wijzigingen op en na te sporen, in dezen voor mij pleiten!
Deze verpligting van mijnen stand, om de oorzaken der menschelijke ellenden van nabij gade te slaan; de dagelijksche ondervinding, hoe vooroordeelen, verkeerdheden, ingebeeld weten van zaken, welke voor den ingewijde in de kunst met een' digten sluijer zijn omhuld; de buitensporigheden in de leefwijze; de onmatigheid in spijs en drank; de dwaasheden in de wijze van zich te kleeden, en nog vele andere zaken meer, een heir van ziekten als kunstgewrochten voortbrengen, dit alles dwingt den Geneeskundige, gelijk hippocrates zegt, zich veelal met walgelijke zaken bezig te houden. Want het zijn immers de beklagenswaardige Geneeskunstoefenaren, van wie men verlangt, dat zij alle ziekten als met eenen tooverslag zullen genezen met drankjes van aangenamen smaak en met verzilverde pillen. Kan de Geneesheer aan de opgevatte verwachting niet beantwoorden, welnu, dan heeft hij de ziekte niet gekend, den zieke verkeerd behandeld, en de

{==571==} {>>pagina-aanduiding<<}
doodgraver wordt geacht meer aan de kuur dan aan de ziekte verpligt te zijn.
Deze en soortgelijke aardigheden, die het leven der Geneesheeren geenszins streelen of veraangenamen, dwingen hem, na te vorschen, wie de grootste bondgenoot des doods zij: de onmatigheid der menschen, of de kunst der Artsen. In dat onderzoek vinden wij menigmalen troost wegens de onvolmaaktheid onzer kunst.
Menig oogenblik, dat welligt meer winstgevend had kunnen besteed worden, heb ik aan dat onderzoek toegewijd. Dat het misbruik der sterke dranken eene plaats vond bij die nasporingen, zal geenszins vreemd schijnen.
Niet alleen toch als de vruchtbare oorzaak eener lange reeks van ziekten des ligchaams, maar ook als verwoestende het geestige en ziele-leven, verdienen zij de aandacht der Geneesheeren, der Zedeleeraars, der Regtsgeleerden, ja van een' iegelijk, voor wien menschelijk geluk en welvaart geene ijdele klanken zijn. Wie herinnert zich niet den uitroep van shakespeare, over den wijngeest sprekende: ‘Als hij nog geen' naam heeft, noemt hem dan Duivel!’ De beroemde hufeland noemt hem, in zijn werk: de kunst om het leven te verlengen, het vloeibare vuur, dat meer verwoestingen aanregt, dan de verschrikkelijkste lavastroomen der vuurspuwende bergen.
Dan, ter zake!
Het juiste tijdstip, wanneer de kunst, om geestrijke dranken of gebrande wateren te vervaardigen en toe te bereiden, ontdekt werd, kan niet met zekerheid worden opgegeven. Er zijn geleerden, die beweren, dat de arak of brandewijn, uit rijst vervaardigd, reeds aan de Grieken zoude bekend geweest zijn; dan stellige bewijzen hiervoor ontbreken.
Het eerst vindt men iets stelligs bij den Arabischen Geneesheer rhases, die in het jaar 923 stierf. Zoo verre de geschiedkundige nasporingen reiken, is het blijkbaar, dat de kunst, om wijngeest te stoken, eene Arabische uitvinding is; dat de oude heldenvolken zonder sterke dranken wisten te strijden; dat de Grieken en Romeinen

{==572==} {>>pagina-aanduiding<<}
geenen brandewijn of jenever behoefden, om de wereld te veroveren en over alle Koningen te zegepralen, en dat evenmin de Tyriërs en Karthagers die dranken noodig hadden, om den zeehandel der toen bekende wereld te drijven en met hunne oorlogsvloten alle bekende zeeën te bevaren.
In de 13de of 14de eeuw werd de kunst, om brandewijn te stoken, door de Mooren naar Spanje overgebragt. Deze kunst bleef echter tot het jaar 1333 zeer moeijelijk, omslagtig en weinig bekend; de chemisten van dien tijd dreven dezelve nog als een geheim, en de gebrande wijnen, zoo als men ze destijds noemde, omdat dezelve alleen uit wijn werden gestookt, gebruikte men alleenlijk als geneesmiddelen.
Het waren dan ook Geneeskundigen, die de sterke dranken en hunne wijze van bereiding bekend maakten, en als geneesmiddelen tegen vele, ja bijna tegen alle ziekten aanprezen. In het zeldzame werk van den Kardinaal vitalis du tour, in het begin der 14de eeuw geschreven, vindt men eene verhandeling over de bereiding van den brandewijn, dien hij als een algemeen geneesmiddel beschouwde. Men houdt dezen geneeskundigen Kardinaal voor den man, die het gebruik van den brandewijn buiten Spanje bekend maakte. Anderen willen hem deze verdienste betwisten, en houden eenen Geneeskundige, arnold bachoune van Villa Nova in Catalonië, of van Ville Neuve in Languedoc, voor den man, die den brandewijn in het begin der 14de eeuw, en wel in 1315, in Europa bekend maakte. Maar deze arnold was een groot ketter; immers hij was Geneeskundige, en de meeste zijner schriften werden door beulshanden verbrand. Of men nu om de verdiensten des Kardinaals te verkleinen, dan wel om hem te verschoonen, aan dezen arnold de bekendmaking van de bereiding en het gebruik van den brandewijn in Europa hebbe toegeschreven, laat ik onbeslist.
De Arabieren, zeer matig van aard en als belijders van den Koran, beschouwden den brandewijn als een

{==573==} {>>pagina-aanduiding<<}
geneesmiddel, en gebruikten denzelven ook alleen tegen ziekten. De minder matige volken van Europa waren al spoedig niet meer tevreden, dat de Geneesheeren en Apothekers hun de geestrijke dranken toedienden; zij vonden den gemakkelijker' en minder kostbaren weg, die naar de slijterijen, tapperijen en fleschianen, zoo als zij vroeger genoemd werden, leidt. Als een verschrikkelijke engel des verderfs verbreidde zich deze Arabische uitvinding spoedig over geheel Europa, wrekende de mishandelingen, aan de Mooren in Spanje gepleegd.
Zoolang de brandewijn alleen als geneesmiddel onder het beheer der Geneeskundigen en Apothekers bleef, breidde zich het gebruik van denzelven langzaam uit. Met onweêrstaanbare kracht en snelheid vond zijne uitbreiding tegen het einde der 15de en in het begin der 16de eeuw plaats, en wel voornamelijk ten gevolge der buitensporige lofspraken, hem toegezwaaid. Men roemde denzelven als een voorbehoedmiddel tegen bijna alle ziekten, en als een middel om jong en schoon te blijven. Zulke groote deugden konden niet missen bijval te vinden en aan den brandewijn vele vrienden en groote vereerders te verschaffen: want waar is het oude moedertje, de bejaarde vrijster, ja de eerwaardige matrone, die niet gaarne haar 18de jaar zoude zien terugkeeren? Ook onder ons, mannen, (laat ons het maar openhartig erkennen!) zal hier en daar wel een ernstig oud heer te vinden zijn, die gaarne zijne deftigheid in ruil zoude geven voor den 20jarigen ouderdom met al deszelfs gebreken en verkeerdheden.
Kortom, het ging met den brandewijn als met de thee en de niet - besmettelijkheid van den braakloop. De belangen van handel en fabrijken verhieven hunne stemmen ten voordeele van den brandewijn. Het is bekend, dat daar, waar mercurius zijnen welgevulden buidel laat zien, aesculapius en andere veel grootere Goden dan hij een goed heenkomen moeten zoeken, en blijde zijn mogen, er nog heelshuids af te komen.
Intusschen verhief het gezond verstand nog van tijd tot

{==574==} {>>pagina-aanduiding<<}
tijd zijne stem, keurde het gebruik der brandewijnen af en wilde die naar de Apotheken verbannen hebben, en alleen als geneesmiddel het gebruik veroorloven. Eerst na het jaar 1595 werd het stoken van brandewijn uit koorn algemeen, niettegenstaande de tegenweer, die hier en daar nog geboden werd. In Zwaben onder anderen klaagden de landlieden over het gebruik der granen in de brandewijn-stokerijen, en wilden zulks verboden hebben, omdat men daarmede de gaven Gods misbruikte. De Zwaben worden in Duitschland beoordeeld en behandeld gelijk de bewoners van zekere stad in Overijssel; maar deze klagt was toch waarlijk geen domme Zwaben-streek! zij strekt hun tot roem en eere.
Wanneer de sterke dranken in deze landen in gebruik gekomen zijn, laat zich met geene zekerheid bepalen; dat zulks echter reeds zeer vroegtijdig heeft plaats gahad, is meer dan waarschijnlijk. De koophandel der Vlamingers was in de 14de en 15de eeuw de wereldhandel, en hunne markten waren die van Europa. Waar handel en fabrijken bloeijen, tiert doorgaans alles welig, zoowel het goede als het kwade. Het kan althans geene vreemde stelling genoemd worden, wanneer men voor waarschijnlijk aanneemt, dat de handel en scheepvaart het gebruik der sterke dranken uit het zuiden naar Vlaanderen heeft overgebragt. Zeker is het alvast, dat in de 16de eeuw het gebruik en misbruik der sterke dranken in deze landen zeer algemeen geweest is. Een Engelsch Schrijver merkt in zijne annalen op het jaar 1521 aan: ‘De Engelschen waren onder alle Noordsche volken het minst aan het misbruik van sterke dranken verslaafd en aan dronkenschap overgegeven. Zij werden overal wegens hunne matigheid in het drinken geprezen en ten voorbeeld gesteld, aanbevolen, tot dat zij voor het eerst in de Nederlandsche oorlogen leerden, eene groote hoeveelheid bedwelmende dranken in te zwelgen, en daardoor hunne gezondheid te verwoesten.’ - Welk een onderscheid tusschen de Engelschen van dien en van onzen tijd! Dit is echter zeker, dat de

{==575==} {>>pagina-aanduiding<<}
Engelschen goede leerlingen waren, en al spoedig hunne leermeesters hebben overtroffen.
Een ander bewijs, dat het gebruik der sterke dranken hier te lande in het laatste gedeelte der 16de eeuw algemeen was, blijkt uit de ordonnantiën van het jaar 1583, waarbij de accijns op den brandewijn voorkomt. Dat het gebruik des brandewijns niets nieuws in dien tijd was, wordt kenbaar door de menigvuldige bepalingen ter voorkoming van smokkelarij, in de ordonnantiën voorkomende, alsmede daaruit, dat van den brandewijn, op jeneverbessen, venkel, anijs en andere kruiderijen overgehaald, als van gewone dranken wordt gesproken.
Naarmate zich de zeevaart, de handel en de fabrijken uit Vlaanderen en Braband naar Zeeland en Holland, ten gevolge der oorlogen tegen de Spanjaarden, verplaatste, in dezelfde evenredigheid nam het gebruik der sterke dranken toe, en breidde zich het misbruik van dezelve meer en meer uit. Het getal der branderijen wies van jaar tot jaar aan. Vooral vond deze aanwas in de provincie Holland plaats. Omtrent de jaren 1670 tot 1680 waren te Schiedam 10 tot 12 branderijen gevestigd. Eene eeuw later, in het jaar 1774, beliep dit getal 120; in 1792 220, in 1798 260, en in de geheele provincie Holland niet minder dan 400, welke gezamenlijk wekelijks 6400 okshoofden of 38,400 ankers leverden, bedragende in het jaar 332,800 okshoofden of 1996,800 ankers. Van deze werden 1800,000 ankers uitgevoerd en de overige in de provincie Holland geconsumeerd. Na het jaar 1803 is het getal der branderijen niet toegenomen; te Schiedam bestaan er tegenwoordig niet meer dan 180. Hieruit vloeit echter geenszins voort, dat het binnenlandsch verbruik der sterke dranken zoude verminderd zijn: het tegendeel is waar, en die afneming alleenlijk eer gevolg der verminderde verzendingen paar buitenslands, voornamelijk naar Amerika, waar de heilrijke invloed der Matigheidsmaatschappijen eenen belangrijken invloed op het verbruik der sterke dranken uitoefent.
Uit de bovenstaande berekening blijkt, dat de provincie

{==576==} {>>pagina-aanduiding<<}
Holland alleen jaarlijks nagenoeg 200,000 ankers noodig had tot eigen gebruik. Wijlen de beroemde Utrechtsche Hoogleeraar van geuns, die, in zijne verhandelingen over de gezondheid en het leven der ingezetenen, zijne nasporingen bepaaldelijk ook over de sterke dranken uitstrekte, heeft aangetoond en door bewijzen, uit de opbrengst der accijnsen afgeleid, gestaafd, dat de jaarlijksche consumtie in de toenmalige Bataafsche Republiek bedragen heeft 480,000 ankers of 80,000 okshoofden. Door zijne verdere berekening wordt bewezen, dat over de geheele uitgestrektheid der Republiek door vijf man vier ankers sterken drank verbruikt werden. Uit diezelfde berekening zien wij al verder, dat in het jaar 1803 in de provincie Utrecht juist tweemaal zoo veel sterke drank verbruikt werd als in het jaar 1750.
Tot beginsel voor zijne berekeningen neemt de Hoogleeraar aan, dat een derde van de bevolking voor kinderen beneden de 14 jaren moet worden afgetrokken; vervolgens nog ruim een derde voor vrouwen en mannen, die geene sterke dranken gebruiken; zoodat iets minder dan een derde der geheele bevolking de verbruikers der sterke dranken zijn. Deze berekening op onze stad toepassende, is gebleken, dat hier een vierde meer per hoofd dan vóór dertig jaren verbruikt wordt. Althans uit de aangiften op 's Rijks- en Stads-kantoren blijkt, dat in het jaar 1835 niet minder dan 145,485 kannen in deze stad zijn verimpost. Deze, verbruikt wordende door 4000 individu's, die men volgens de rekening van Prof. van geuns, geëvenredigd aan de bevolking, verkrijgt, bewijzen, dat er een anker per hoofd verbruikt wordt.
Deze berekeningen leveren de overtuigende bewijzen, dat het gebruik der sterke dranken in deze landen niet minder algemeen is dan in andere; dat hetzelve eene schrikbarende hoogte bereikt heeft, en dat onze stad te dezen het erbarmelijke voorregt geniet, andere gewesten en steden zoo niet te overtreffen, althans met de meest consumerende onder dezelve, op zijn minst genomen, gelijk staat.

{==577==} {>>pagina-aanduiding<<}

Het zoude hier de geschikte plaats zijn, in een beredeneerd betoog te treden over den schadelijken invloed der sterke dranken op den mensch in het algemeen, zoowel als in het bijzonder; dan, daar zulks reeds in mijne vroeger hier uitgesprokene verhandelingen geschied is, mag ik mij aan geene herhalingen schuldig maken. Alleen zij het mij vergund, eenige voorbeelden van den verderfelijken invloed der sterke dranken in het groot aan te halen.
Beroemde Geneeskundigen en Geleerden beweren, en gronden hunne berekeningen op hoogst waarschijnlijke beginselen, dat, indien de pest eenmaal in de vijfentwintig jaren hier heerschte, het verlies aan menschen, door haar veroorzaakt, niet grooter zijn zoude, dan door de sterke dranken in een gelijk tijdvak aan de maatschappij wordt toegebragt.
In het jaar 1725 was het getal der geboorten te Londen zoodanig verminderd, dat, van regeringswege, een onderzoek naar de oorzaken dezer ontvolking werd in het werk gesteld. Men vond dezelve in het misbruik van sterken drank, en verhoogde, om dit misbruik met zijne gevolgen te beteugelen, de belasting op de sterke dranken. Na het jaar 1758 viel het gunstig gevolg van dezen maatregel niet meer te betwijfelen: het getal der geboorten was tot de natuurlijke verhouding met de bevolking teruggebragt.
Schrikbarend zijn de resultaten, als wij den verderfelijken invloed der sterke dranken op de maatschappij, uit de sterflijsten opgemaakt, in overweging nemen. In die van Londen van 1726 tot 1755, loopende alzoo over een tijdvak van dertig jaren, vindt men, dat gedurende dien tijd niet minder dan 2238 menschen onmiddellijk door en in dronkenschap zijn omgekomen. In hetzelfde tijdvak waren door moord, zelfmoord en geregtelijke doodstraffen 2077 gestorven, bijna 200 minder dan het eerste getal. En hoe vele zelfmoorden, moorden en de doodstraf berokkenende misdrijven zullen nog wel op rekening van het misbruik van sterken drank en dronkenschap moeten gesteld worden!
Te Petersburg gaf een pachter van het brandewijnmonopolie, waarmede hij eene zeer goede rekening ge-
{==578==} {>>pagina-aanduiding<<}
maakt had, in het jaar 1779, uit erkentelijkheid, een feest aan den geringen volksstand, met dat ongelukkig gevolg, dat de gasten door den overvloed van brandewijn spoedig beschonken en met elkander handgemeen werden; velen werden doodgeslagen, velen stierven door dronkenschap op straat, en een niet minder groot aantal, beschonken op straat in slaap gevallen, kwam door koude om. Dit feest van den edelmoedigen pachter kostte aan 635 menschen het leven.
Hiermede aan het einde van het eerste gedeelte mijner verhandeling gekomen zijnde, zal ik tot het tweede overgaan, en trachten aan te wijzen de maatregelen, tegen de uitbreiding van het gebruik der sterke dranken genomen; de verbod- en strafwetten, tegen derzelver gebruik en misbruik in onderscheidene landen vastgesteld.
Men heeft de vraag geopperd, of het wel geoorloofd ware, den mensch in het gebruik van sterke dranken door strafwetten te beperken. Onze beroemde van geuns antwoordt op deze vraag, dat het niet waarschijnlijk ware, dat het kwalijk toegepaste denkbeeld van vrijheid in den burgerstaat steun of bescherming vinden zoude. Men kan hier bijvoegen, dat het denkbeeld van onwettigheid der straffen tegen dronkenschap en dronkaards alleenlijk door eenen boozen Geest of in het brein van eenen menschenhater kan uitgebroeid zijn.
Dronkenschap is eene der verderfelijkste ondeugden der menschen, in maatschappijen vereenigd. Niemand zal tegenspreken of ontkennen, dat het eene groote misdaad is, waaraan zich de dronkaard schuldig maakt. Hij verdooft de edelste gave, door God aan den mensch gegeven, het verstand en de rede; hij schudt de menschheid uit, en daalt af tot het redelooze vee. In alle welgeordende Staten bestaan strafwetten tegen giftmengers, kwakzalvers, tegen bedrog in den verkoop van levensmiddelen, tegen den invoer van verbodene goederen uit plaatsen, waar besmettende ziekten heerschen, tegen woekeraars, en tegen zoo vele andere zedelijke misdrijven. Niemand zal echter de dwaze stelling verdedigen, dat daarmede de vrijheid in

{==579==} {>>pagina-aanduiding<<}
den burgerstaat te kort zoude gedaan worden. Alle strafwetten, wel is waar, beperken de vrijheid; maar van wien? Van den boosdoener. Tot wat einde? Om van het misdrijf af te schrikken, en het algemeen tegen ondeugden in veiligheid te stellen. Waarom zouden geene pogingen mogen aangewend worden, om juist die bron te stoppen, uit welke het meeste kwaad opwelt? Wat heeft het tot hiertoe geholpen, en wat zal het voor het vervolg uitrigten, wanneer men alleen aan de zedepredikers de taak overlaat, hunne stemmen tegen de grootste ondeugden te verheffen, en alles van den goeden wil der menschen verwacht, zonder dat de regeringen, de justitie, de politie, eene krachtdadig medewerkende hand bieden?
Het is deze wetteloosheid niet alleen, waardoor de maatschappij schade lijdt, en de dronkenschap, zoo al geene bescherming, althans eene oogluikende toelating ondervindt. Grooter is het nadeel, dat de gewoonte der zamenleving te weeg brengt. Terwijl deze de dronkenschap behoorde te verachten, en den dronkaard van het gezellige verkeer uit te sluiten, ziet men veelal het tegendeel plaats grijpen. Men beschouwt de dronkenschap als eene aardigheid, en den beschonkene als een voorwerp van vermaak. Anderen gaan nog verder: zij kennen geene gezellige genoegens, zoolang zij hun verstand niet door dronkenmakende dranken bedwelmd en in verwarring gebragt hebben. Hoe vaak moet men niet het stuitende gezegde hooren: ‘Wat hebben wij een pleizier gehad! Wij waren zoo dronken, dat wij elkander niet meer zien konden en niet wisten, waar wij waren.’ De schandelijkste en schaamteloosste voorvallen bij drinkgelagen wordan nog veelmalen en lang daarna als schuldelooze grappen aan den man gebragt.
Men behandele de dronkenschap ligtvaardig, als eene vergeeflijke zwakheid van den mensch; - men dulde den dronkaard in alle maatschappelijke betrekkingen; late hem ambten bekleeden, waarin hij tot eene satyre van zijnen stand wordt; - men verontschuldige zijne verkeerdheden, zijne daden van willekeur, de mishandelingen, die

{==580==} {>>pagina-aanduiding<<}
hij anderen aandoet, - omdat dezelve in dronkenschap gepleegd werden: de ondervinding zal doen zien, dat in zoodanige maatschappijen alle vermaningen tot handhaving der goede zeden nutteloos zijn; dat de goede vruchten van eene doelmatige opvoeding der jeugd verloren gaan, en alle ondeugden den hoogsten trap bereiken. Men zal dan eene voorspelling van den toestand der zaken in het jaar 2025 zien verwezenlijkt. Daarin luidt het onder anderen: ‘Men zal, om de natuurlijke vrijheid in den burgerstaat niet te kort te doen, alleen de verstandige lieden opsluiten, en aan den grooten hoop van dwazen onbeperkte vrijheid laten. Men zal de dieven niet meer straffen, maar wel de botterikken, die zich laten bestelen; opdat de schranderheid van het volk op alle mogelijke wijze worde aangekweekt. De grootste dronkaards zullen de bekwaamste en meest bevattende mannen zijn; alleen dronkenschap zal als aanbeveling gelden, om ambten en bedieningen te mogen vervullen. - Men zal niet, gelijk de Germanen deden, de zaken in de raadsvergaderingen eenmaal nuchteren en eenmaal beschonken, maar tweemaal beschonken zijnde behandelen. Vooral zal het strafbaar zijn, aan eene oude gewoonte te herinneren, waarbij de besluiten, in vergaderingen genomen, onderscheiden werden in zulke, welke des morgens, en in zulke, welke des namiddags genomen waren. De eerste droegen den naam van morgenspraken en hadden kracht van wet, omdat men aannam, dat dezelve met nuchteren zinnen waren tot stand gekomen; hetwelk zelden het geval zijnde met de namiddagsbesluiten, aan deze de kracht van wet deed betwisten.’
Met de algemeen verkregene kennis van de menschelijke neigingen, begeerten en hartstogten verdraagt zich de stelling niet, dat de mensch geen' steun voor zijne zedelijkheid en deugd buiten zich zoude behoeven. Godsdienst en pligtbesef zijn voor vele menschen niet genoeg, om hun afschrik van de ondeugd in te boezemen. Hunne grove zinnelijkheid kent geene straffen, die niet met ligchamelijke kastijding en smart gepaard gaan. De dronkaard be-
{==581==} {>>pagina-aanduiding<<}
hoort gewoonlijk tot die, alleen voor de bevrediging hunner zinnelijke behoeften levende wezens, tot die ruwe ego ïsten, voor welke zedelijkheid en deugd woorden zonder beteekenis zijn. Waarom zoude men voor dezen niet even goed eenen steun in strafwetten kunnen vinden, ter beteugeling van hunne neiging, om zich aan dronkenschap over te geven? De ondervinding, door de criminele regtspleging verkregen, levert de onwederlegbare bewijzen, dat het menschkundig gehandeld is, de ondeugd door strafwetten te beteugelen, en dat menig eene misdaad achterwege blijft, alleen uit vreeze van door de straf te zullen getroffen worden.
Het zij intusschen verre van mij te beweren, dat de dronkenschap alleen door ligchamelijke kastijdingen zoude moeten gestraft worden. Integendeel houde ik het daarvoor, dat de geesel der satyre, beschimping en minachting, dáár, waar het zedelijk gevoel niet geheel is uitgebluscht, meer dan ernst en gestrengheid vermogen. De welaangebragte satyre verbetert dikwijls het hart; de straf vaak alleen den uitwendigen schijn.
Wanneer men de geschiedenis raadpleegt, dan vindt men, dat de maatregelen, ter beteugeling van het misbruik der sterke dranken bij de hand genomen en in het werk gesteld, tot drie afdeelingen kunnen gebragt worden, als, in de eerste plaats, verbod en straffen; ten andere, minachting van den dronkaard; en ten derde, vrijwillige Matigheidsvereenigingen of Maatschappijen.
De Geneeskundigen hebben onafgebroken tegen het gebruik en misbruik der geestrijke en dronkenmakende dranken geijverd. Zij hebben niet opgehouden, van de vroegste tijden af aan tot op den tegenwoordigen tijd, hunne stemmen te verheffen, en de nadeelige gevolgen aan te wijzen, welke daaruit voor de menschelijke maatschappijen in het algemeen, voor iederen stand, voor ieder huisgezin en voor iederen mensch voortvloeijen. De geleerden, welke de geneeskundige staatsregeling en politie tot onderwerpen hunner nasporingen kozen, hebben de noodzakelijkheid van wetten tegen het onbeperkt gebruik van sterke

{==582==} {>>pagina-aanduiding<<}
dranken en dronkenschap bij de besturen aangedrongen. De geregtelijke Geneeskundigen hebben zich met de zorgvuldigste naauwgezetheid bevlijtigd, het gewigtige vraagstuk op te lossen, in hoe verre, namelijk, beschonkene personen, eene misdaad plegende, verschooning verdienden, uit hoofde van den bewusteloozen toestand, waarin zij dezelve volvoerden? of zoodanig een misdadiger, gelijk anderen, zonder eenige toegevendheid moest gestraft worden, dan wel, of er, daar de dronkenschap reeds eene misdaad op zichzelve is, geene verzwaarde straffen op misdrijven, in dronkenschap gepleegd, moeten toegepast worden?
Het onderzoek naar en de ontwikkeling van de verschillende wijzen, waarop deze onderwerpen behandeld zijn, behoort niet tot ons onderwerp, en zoude verwijdering van het doel ten gevolge hebben, indien ik mij daarmede wilde bezig houden.
Zoowel in deze als in de vorige eeuw waren vele geleerden van meening, dat het stoken van sterke dranken moest beperkt, de verkoop op alle mogelijke wijzen bemoeijelijkt, en zoowel door goede politiewetten, als door hooge belastingen, tegengegaan worden. Onze geleerde van geuns was mede een voorstander dezer denkbeelden. Anderen wilden den verkoop der sterke dranken naar de apotheken teruggebragt, en ze als geneesmiddelen beschouwd en behandeld hebben; vertrouwende, dat de Heeren Apothekers, door de vast te stellen prijzen, met naauwgezetheid zouden zorg dragen, dat hunne begunstigers zich in de apotheek geen roes dronken.
De oudste bekende volken beschouwden de dronkenschap als een groot en afzigtelijk misdrijf; zij verachtten en straften den dronkaard. Te Sparta werden de beschonkenen op heeter daad gestraft en verbannen; zelfs de Bacchusfeesten maakten op deze wet geene uitzondering. Van de oude Indianen wordt verhaald, dat zij eene wet hadden, die aan de vrouwen veroorloofde, hare mannen, beschonken zijnde, te dooden; zelfs de Koning was van deze wet niet uitgesloten: de vrouw, welke hem in zulk

{==583==} {>>pagina-aanduiding<<}
eenen toestand doodde, ontving een geschenk en de hand des troonopvolgers. Die goede oude tijden waren dan toch ook wel eens booze tijden. Gelukkig ten minste voor vele mannen, dat deze wet thans niet bestaat!
Bij de andere Grieksche volken werd de dronkenschap almede zwaar gestraft. Te Athene werd een Archont (zoo veel als eerste overheidspersoon,) wegens die misdaad ter dood gebragt. Bij anderen bestond eene wet, dat misdrijven, in dronkenschap gepleegd, dubbel moesten gestraft worden. Bij de Romeinen mogten de mannen vóór hun 30ste jaar, en de vrouwen levenslang geen wijn drinken, behalve alleen op de groote offerfeesten. De dronkenschap was bij hen eene zoo gehate ondeugd, dat vrouwen, die zich daaraan schuldig maakten, met den dood gestraft werden. Ook wil men de gewoonte, de vrouwen met eenen kus te begroeten, uit deze wet afleiden: zoo doende toch ontdekte men op eene listige wijze, of zij ook drank gedronken hadden. Nu, dat waren dan toch ook regte judas-kussen!
Aan de Karthaagsche veldheeren was het gebruik van wijn verboden. Bij het aanvaarden van hun bevelhebberschap moesten zij met eede bezweren, geen' wijn te zullen drinken, zoolang hetzelve duurde.
In de verzameling van de wetten der Romeinsche Keizers na de aanneming van het Christendom worden geene wetten tegen de dronkenschap gevonden. Karel de groote was de eerste, die er straffen tegen vaststelde. Zijne opvolgers maakten bij herhaling verbod- en strafwetten tegen dronkenschap en dronkaards. Onder de bepalingen, daarin voorkomende, verdient opmerking, dat het toedrinken strengelijk verboden was, en zelfs dan, wanneer het slechts door gebaren geschiedde, met een pond penningen moest gestraft worden.
In den loop der 16de eeuw werden de branderijen in onderscheidene Staten van Duitschland, in Zweden en Frankrijk verboden. In de meeste Staten mogten de tappers en herbergiers geene drinkgelagen zetten, en het was hun alleen geoorloofd naar buitenshuis te verkoopen. Eeni-
{==584==} {>>pagina-aanduiding<<}
ge dier verbodswetten leveren belangrijke bijzonderheden op, en verdienen eene korte vermelding. In het jaar 1582, en bij herhaling in 1605, werd de brandewijn te Frankfort aan den Main verboden, en wel op klagten, door de barbiers ingediend: ‘dat de destijds plaats hebbende groote sterfte aan het gebruik des brandewijns was toe te schrijven.’
In de strenge strafwetten van françois den I, Koning van Frankrijk, tegen de dronkenschap, komt voor: ‘dat ieder zijner onderdanen, wie hij ook zijn mogt, die beschonken mogt gevonden worden, terstond met gevangenis bij water en brood gestraft, en in geval van herhaling met roeden zoude gegeeseld worden. De misdrijven, in dronkenschap bedreven, zouden niet verschoond, maar eveneens als bij andere misdadigers gestraft worden; terwijl bovendien, naar goedvinden van den regter, nog eene verzwaarde straf wegens de dronkenschap kon worden opgelegd.’ - De verordeningen van het Parlement van Parijs, 12 Jan. 1672, houden in: ‘dat niemand op verbodene uren eene tapperij mogt binnentreden.’ Aan alle ambtenaren was verboden, tapperijen of herbergen te houden, dezelve te bezoeken of daarin regtzittingen te doen plaats vinden, alles onder vastgestelde straffen, en, in geval van herhaling, met verlies van ambt of bediening.
Het Parlement van Dyon gebood, 12 Julij 1718, dat geene gehuwde personen, hunne kinderen noch dienstboden, tot op een uur afstands van hunne woningen, tapperijen of herbergen mogten bezoeken, op straf van 50 Fransche ponden voor iedere overtreding. Tevens werd bepaald, dat contracten, gesloten met onkosten in herbergen, van verbindende kracht noch waarde zouden zijn.
Bij de Fransche wetgeving had men destijds het beginsel aangenomen, dat de herbergen alleen voor reizende lieden en voor vreemdelingen bestonden, maar niet voor de ingezetenen, die, ten hoogste genomen, de vrijheid hadden, den wijn, dien zij in hunne huizen wilden drinken, van daar te laten halen. Geldboeten en lijfstraffen waren daarbij met geene karige hand uitgedeeld.

{==585==} {>>pagina-aanduiding<<}

Heilrijk waren de gevolgen dezer verordeningen voor de Franschen. Ook thans nog is de dronkenschap in Frankrijk eene betrekkelijk zeldzame ondeugd. Vele reizigers verzekeren, op hunne togten door dit uitgestrekte rijk, slechts zelden eenen beschonkene ontmoet te hebben. - In eenige kantons van Zwitserland werden de drinkebroêrs niet alleen gevangen gezet, maar hun tevens het gebruik van wijn voor den tijd van een jaar ontzegd. Deze konden geen verlof erlangen, om weder wijn te drinken, dan nadat zij de toestemming van al de kantons verworven hadden. - In het jaar 1695 verzochten de Stenden van Osnabrug aan de regering, dat het stoken en verkoopen van brandewijn mogt verboden worden. Onder meer andere drangredenen werd ook deze gebezigd: ‘opdat het vernuft (Witz) der Osnabruggers niet mogt verdronken worden!’
Eene belangrijke verordening verscheen in het jaar 1691 in het Hertogdom Brunswijk-Lunenburg, waarin voorkomt: ‘dat de verkoopers van brandewijn en andere sterke dranken voor niet meer dan voor zeven centen Franschen of Rijnschen brandewijn, en voor niet meer dan voor zes centen gewonen brandewijn, aan éénen persoon schenken of tappen mogten, op eene boete van f 36 - :, waarvan een vierde ten voordeele van den aanbrenger strekte. Het borgen van brandewijn was verboden. En, bij klagten wegens schuldvorderingen, mogten de regtbanken aan den schuldeischer niet meer dan 1 Rthl. voor brandewijn - schulden toewijzen. De politie moest de tapperijen dikwijls visiteren.’ Later werden deze wetten, in het jaar 1736, door Koning george hernieuwd en nog bijgevoegd: ‘de dronkenschap zal met drie dagen gevangenis bij water en brood, en in geval van herhaling, crimineel met dwangarbeid en tuchthuis gestraft worden.’ Ook werd te Brunswijk aan iemand, die in en door dronkenschap stierf, eene eerlijke begrafenis geweigerd.
Frederik, de groote Keurvorst en eerste Koning van Pruissen, die de uitgezochtste en schoonste lijfwacht van alle Europesche Vorsten had, ontdekkende, dat zijne lie-
{==586==} {>>pagina-aanduiding<<}
den zich aan het gebruik van sterken drank overgaven, vaardigde een streng verbod daartegen uit, met dat gevolg, dat zijne steeds nuchtere lijfwacht de schoonste en dapperste van Europa bleef.
In Pruissen werd in 1718 eene strenge wet tegen dronkenschap en het toedrinken uitgevaardigd. Manslag en andere zware misdaden, in dronkenschap gepleegd, mogten, volgens die wet, niet verontschuldigd, maar moesten integendeel zwaarder gestraft worden, opdat elk en een iegelijk tot de overtuiging mogt komen, dat de dronkenschap geene der geringste oorzaken van de misdaad was geweest. Geld- en gevangenisstraffen werden verzwaard, de doodstraf met het zwaard in die met den strop; die met den strop in die met het rad verwisseld, en die van het rad eindelijk scherper gemaakt, zoo vaak de misdaad in dronkenschap was bedreven. - Süszmilch, de deugdzame en godsdienstige Schrijver over de goddelijke orde, wil de dronkenschap met infamie gestraft hebben.
Bij ons schijnen geene strafwetten tegen de dronkenschap en het misbruik van sterken drank bestaan te hebben, althans voor zoo verre ik heb kunnen opsporen. Alleenlijk vindt men, dat in de jaren 1771 en 1772 het gebruik van koorn in de branderijen werd verboden, wegens het groote gebrek aan levensmiddelen, dat ten gevolge van misgewas in bijna alle landen van Europa heerschte.
Reeds te veel van het geduld mijner geachte Hoorders en Hoorderessen gevergd hebbende, door opsomming der verbods- en strafwetten tegen dronkaards en dronkenschap, besluit ik dit gedeelte mijner rede. Er zijn ook bewijzen genoeg geleverd, zoo ik meen, dat de wetgevers geoordeeld hebben, dat, van alle ondeugden der onmatigheid, er geene is, die zoo veel en zoo groot nadeel aan de maatschappij in het algemeen en aan den mensch in het bijzonder veroorzaakt, als het misbruik van dronkenmakende dranken, en dat het afzigtelijke van dit misdrijf niet genoeg ten toon gesteld en door strenge straffen kan geweerd worden.

{==587==} {>>pagina-aanduiding<<}

Dat de beschonkene door zijne walgelijke gebaren, door zijn redeloos gesnap, door dwaasheden in al zijne handelingen afschuw en verachting inboezemt, behoeft geen betoog. Men beschouwe hem op straat, ten doel eener woeste straatjeugd. In gezelschappen en in iedere andere betrekking verwekt hij afschuw en verachting, waarvan ter waarschuwing van anderen een nuttig gebruik kan gemaakt worden. In de gewoonte der Spartanen vinden wij te dezen een leerzaam voorbeeld. De regering van Sparta had het gebruik ingesteld, om van tijd tot tijd voorbedachtelijk eenige slaven overmatig te laten drinken, en ze dan, wanneer ze beschonken waren, in de eetzalen der jeugd te brengen, om hen, door hunne dwaasheden, bespottelijke gebaren, door het stameren en zingen of liever bulken van liederen, en door al hunne handelingen, aan de aankomende burgers van den Staat, tot waarschuwing tegen de ondeugd der dronkenschap, als afschuwwekkende toonbeelden, voor te stellen.
Plato stelde de Cyrcensen, die overmatige drinkers waren, ten toon. Toen zij hem verzochten, hun wetten te geven, antwoordde hij: ‘uwe kwade neiging is met goede wetten niet overeen te brengen.’
Een beroemd buitenlandsch onderwijzer, door zijne schriften over de opvoeding ook bij ons gunstig bekend, had de gewoonte, op Spartaansche wijze, zichzelven aan zijne kweekelingen ter waarschuwing ten toon te stellen. Hij had het ongelukkig zwak, zich enkele malen, bij voorkomende gelegenheden, aan dronkenschap schuldig te maken. Wanneer dit had plaats gehad, verscheen hij den volgenden morgen haveloos, morsig en beslijkt onder zijne leerlingen, hun vermanende de oogen op hem te vestigen, het schandelijke zijner ondeugd in hare geheele afschuwelijkheid te beseffen, en in hem een waarschuwend voorbeeld tegen de ondeugd der dronkenschap te aanschouwen; daarbij dankbaar te erkennen de groote verpligtingen, welke zij hadden aan een verbeterd onderwijs, waardoor aan hunne opvoeding eene edeler, meer doelmatige leiding werd gegeven. Hij stelde hun voor, hoe de verachtelijke

{==588==} {>>pagina-aanduiding<<}
toestand, waarin zij hem nu zagen, alleen aan de min goede opvoeding, die hij had genoten, en aan de slechte gewoonte, die in zijne jeugd heerschte, om een' roes als eene aardigheid te beschouwen en zonder roes geene vermaken te kennen, moest worden toegeschreven.
Naar het mij toeschijnt, behoorde ieder onderwijzer van de gelegenheid, die zich niet zelden aanbiedt, gebruik te maken, om aan zijne leerlingen het walgelijk gedrag van eenen beschonkene tot waarschuwing doelmatig voor te stellen. Waarschijnlijk zoude daarmede veel gewonnen worden, althans meer dan door de wijze, waarop de dronkaards in de schouwburgen ten tooneele gevoerd worden, namelijk om des vermaaks wille, en meer geschikt om tot navolging op te wekken dan om van eene ondeugd af te schrikken.
Eindelijk komen wij dan tot het laatste gedeelte dezer rede, namelijk tot de vrijwillige vereenigingen tot matigheid.
Voor zoo verre mij bekend is, behoort hiertoe, en wel in de eerste plaats, het verbond, door den Graaf van diederichstein in het jaar 1517 opgerigt, waaraan bijna de geheele Adel van Oostenrijk deelnam. In aanmerking genomen hebbende, dat de onderscheidene verbods- en strafwetten niet toereikende waren om doel te treffen, verbonden zich deze Edelen, het vloeken, het overmatig drinken, maar vooral ook het toedrinken achterwege te laten en af te schaffen.
Iets later werd de orde van den gouden Ring in de Palts gesticht. Bij de opneming in de orde, ontvingen de Ridders eenen gouden ring en leiden de gelofte af, niemand te zullen toedrinken, en aan niemand het toedrinken te beantwoorden.
Het derde verbod van dien aard werd ten jare 1600 door den Landgraaf moritz von hessen gesticht, onder de benaming van de Matigheidsorde. Het reglement bevat 15 artikelen, uit welke ik hier het voornaamste zal laten volgen.
De allezins merkwaardige aanhef van het reglement luidt aldus: ‘Wij doen elk en een iegelijk weten, dat op de

{==589==} {>>pagina-aanduiding<<}
tegenwoordige bijeenkomst der Vorsten te Heidelberg, tot verhoeding van overmatig drinken, alsmede van andere onbehoorlijke handelingen, welke zoo ligt ten gevolge van onmatig drinken plaats grijpen, maar bijzonder ter eere Gods, die geboden heeft zich voor onmatig eten en drinken te hoeden, voorloopig voor twee jaren een verbond is gesloten. De Ridders verbinden zich, gedurende twee jaren, zich niet dronken te drinken, onverschillig met wat drank het ook zijn moge; zoo ook, om niet meer dan zeven ordebekers bij iederen maaltijd te ledigen.’ (Hoe groot die bekers waren, wordt niet opgegeven. Waarschijnlijk, echter, de toenmalige tijden in aanmerking nemende, waren zij niet van het kleinste gehalte.)
De Ordebroeders mogten niet meer dan twee maaltijden in de vierentwintig uren houden. Hiervan waren uitgezonderd de soep, tusschen de twee maaltijden en het avondbrood, waarbij geen wijn mogt gedronken worden.
De Ridders hadden de vrijheid, bij de soep en bij het avondbrood wijn te drinken, mits dezelve van de 14 bekers voor de twee maaltijden werden afgetrokken.
Opdat niemand over dorst mogt klagen, zou het ten allen tijde vrijstaan, bier, minerale wateren, gewoon water, limonade en dergelijke onschuldige dranken te drinken, alles zonder onmatigheid.
De brandewijn, de Spaansche, de Italiaansche en de witte wijnen waren verboden, alsmede de dronkenmakende bieren. Wanneer echter eenig lid der orde een' sterken lust tot dergelijke dranken kreeg, mogt hij niet meer dan éénen beker daarvan ledigen, en moest daarvoor een aan de sterkte van den wijn geëvenredigd getal van de 14 bekers worden afgetrokken. Brandewijn mogt nimmer gebruikt worden.
De zeven bekers, voor eenen maaltijd bepaald, mogten niet in eene of twee teugen geledigd worden; maar men moest ten minste driemaal daarover drinken.
De wijn mogt niet van den eenen tot den anderen maaltijd bewaard, en dan in eens gedronken worden.
Alle overtredingen moesten aan den Stichter en Patroon

{==590==} {>>pagina-aanduiding<<}
der orde kenbaar worden gemaakt. De overtredingen werden op driederlei wijzen gestraft. De grootste straf was, om gedurende een jaar noch te paard noch te voet een ridderspel bij te wonen. De tweede of gemiddelde straf was, om gedurende den tijd van het verbond geen' wijn te drinken. De derde of de geringste straf ontnam aan den overtreder zijne twee beste paarden of f 300.
Het toedrinken aan anderen en het bescheid doen was geheel verboden. Ook waren de Ridders verpligt, zulks aan anderen te beletten.
Uit het bijgebragte blijkt, dat de Matigheidsgenootschappen van onzen tijd, die reeds zulke groote en voortreffelijke uitkomsten in Amerika, Engeland en Schotland opleveren, geene geheel nieuwe inrigtingen, geene vindingen van onze dagen zijn; dat soortgelijke vereenigingen, die, alhoewel met meer vrijheid ten aanzien van het gebruik des wijns verbonden, den brandewijn streng verboden, reeds in de oudheid bestonden. Hoe wenschelijk zoude het zijn, dat de Matigheidsgenootschappen zich over de geheele aarde uitbreidden; dat dus ook de pogingen, door eenen edelen menschenvriend in de Nederlanden reeds aangewend, bijval mogten vinden en spoedig doel treffen, opdat het misbruik van sterken drank bij onze landgenooten beteugeld, en, kan het zijn, geheel afgeschaft worde, en alzoo welvaart en geluk de plaats innemen der ziel en ligchaam verwoestende ellende, onafscheidbaar met het misbruik der sterke dranken verbonden!





De opgraving van het lijk van Napoleon.


(Volgens echte Bescheiden.)

Het is bekend, hoe Keizer napoleon op het Eiland St. Helena den eindpaal van zijne aardsche loopbaan vond. Men scheen echter, na den dood van den man, bij zijn leven zoo zeer gevreesd, nog bezorgd te zijn, dat de wereld door zijne overblijfsels zoude kunnen verontrust worden. Er zijn althans geene geringe voorzorgen genomen, dat het gebeente van napoleon niet de prooi wierd van den eersten den bes-
{==591==} {>>pagina-aanduiding<<}
ten gelukzoeker, die, om welke reden dan ook, zou trachten zich van hetzelve meester te maken. Hiervan getuigt de bezorging van het graf, tot welks opening zoo veel arbeid en tijd moesten besteed worden. Het cement, tot het metselwerk gebezigd, is stellig van eene betere gehalte geweest, dan het hier te lande in der tijd bij wijze van dwangmiddelen gebezigde!
Nagenoeg twintig jaren mogten de overblijfsels van eenen man rusten, die bij zijn leven aan zoo velen zoo weinig rust gegund had en zoo velen tot een' schrik geweest was.
Hoe men over napoleon moge denken, hoe hij vooral door het nageslacht zal beoordeeld worden, (bij den Nederlander kan dat oordeel wel niet twijfelachtig zijn) in de wereldregering bekleedt hij eene plaats, uit welke hij door geene redeneringen kan verdrongen worden. Gedenkwaardig zal dus altijd het Eiland blijven, waar de man des gewelds tot eene zekere werkeloosheid gedwongen werd; waar de beheerscher van zoo velen bukken moest voor den wil van den Beheerscher des grooten Heelals.
De zonderlinge lotwissel van dien buitengewonen man bij zijn leven heeft ook daarin na zijnen dood nog verandering gebragt. Aan zijn overschot zou niet de rust des grafs ten deel vallen; de man, bij zijn leven vergood en gevloekt, zou na zijnen dood aanvankelijk wederom vergood worden; - een sluijer bedekt nog, wat er misschien eens met deze asch kan gebeuren. De vergode hendrik IV en de aangebeden turenne, wat is niet derzelver overblijfsels wedervaren, toen een teugelloos graauw de graven van St. Denis met de woede der Kannibalen openbrak en verbrijzelde! (*)
Terwijl zelfs in Frankrijk de nagedachtenis van napoleon door velen nog gevloekt werd, verhieven zich echter niet weinige stemmen om hem te vergoden. Het was dezen niet genoeg, napoleon in het aandenken te doen voortleven; zijne plaats was hem trouwens ook te wèl in de Geschiedenis verzekerd, om ooit uit haar te kunnen verdwijnen; maar het lag verder in het plan van sommigen, de herinneringen aan napoleon op te wekken en te verlevendigen, door zijn lijk uit het stille graf op te eischen en dit op het woelig tooneel des levens te vertoonen, om ..... De wegen des

{==592==} {>>pagina-aanduiding<<}
Heeren zijn echter niet die der menschen. Wie weet, wat de Geschiedenis van onzen tijd nog eens met betrekking tot het doel dezer opgraving aan het licht zal brengen? Eene vergoding der overblijfsels van napoleon, bij wijze van herinnering zijner groote daden, (*) was gewis niet het eenige doel van een zichzelf verheffend Egoïsmus. Wat hiervan zij, het Fransche volk, of liever het Ministerie, of wel hij, die aan het hoofd van hetzelve stond, wenschte het stoffelijk overschot in het midden van Frankrijk te bezitten; het Engelsche Ministerie, welligt ook niet zonder geheime bedoelingen, gaf gereedelijk aan dit verlangen toe, en er werd tot de teruggaaf en overneming van het lijk van napoleon besloten.
Het kan niet onbelangrijk geacht worden te vernemen, hoe, te midden van zoo vele toebereidselen, om het lijk van napoleon te gaan afhalen en overnemen, er ook aan gedacht werd, om Geneeskundigen te raadplegen, omtrent de voorzorgen, welke konden en moesten genomen worden, zoo wel bij de opgraving van het lijk, als gedurende deszelfs overtogt.
Tot dit einde werd eene Commissie uit den Gezondheidsraad (Conseil de Salubrité) door den Minister van Binnenlandsche Zaken benoemd. De werkzaamheden dezer Commissie moesten met grooten spoed verrigt worden; want, den 2 Junij bij den Minister geroepen, moest zij in den kortstmogelijken tijd haar berigt uitbrengen, hetwelk den 5 Junij plaats had. Zij bestond uit de Heeren boutron, d'arcet, pelletier en ollivier (d' Angers), die de werkzaamheden van Rapporteur op zich nam. Wij zullen een en ander uit dit niet onbelangrijk berigt mededeelen.
Alvorens eenig oordeel te vellen, vond de Commissie noodig, eenige inlichtingen in te winnen, wat er na den dood van den Keizer had plaats gehad. De bekende getrouwe kamerdienaar van napoleon werd tot dit einde door de Commissie geraadpleegd. Uit diens mededeeling bleek, dat

{==593==} {>>pagina-aanduiding<<}
de borst- en buikholte door Doctor automarchi geopend waren. Beide deze holten waren, na uitneming van hart en maag, weder gesloten. Het lijk was niet gebalsemd, maar na deze kunstbewerking aangekleed met de uniform der Jagers te paard van de oude Garde. Van den 6 op den 7 Mei was het lijk op een paradebed ten toon gesteld. Den 7 des ochtends verspreidde het reeds eene doodlucht. Het was nog dienzelfden avond in eene kist van blik, gevoerd met witte zijde, gelegd; het hoofd rustte op een kussen van dezelfde stof. In deze kist was ook geplaatst de maag en het hart, elk afzonderlijk in eene welgesloten zilveren vaas, gevuld met wijngeest. Deze eerste kist was, na naauwkeurig gesoldeerd te zijn, in eene tweede looden kist gezet, waarvan desgelijks alle naden met zorg gesoldeerd werden. Eene derde van acajouhout ter dikte van 18 m.m. ontving beide, en werd met schroeven gesloten. Onverwijld na den dood van napoleon was door den Gouverneur Sir hudson lowe last gegeven tot het metselen van eenen grafkelder ter diepte van 2 tot 3 meters, ter breedte van een meter en vijfentwintig centimeters. Het graf was met eene dikke rollaag gesloten, op omtrent een meter afstands van den bodem, en verder toegemetseld.
Het viel der Geneeskundige Commissie moeijelijk, vooraf te bepalen, in welken toestand het lijk van napoleon zou gevonden worden. Indien de kisten behoorlijk gesloten en in dien toestand gebleven waren, kon het lijk in eene soort van Mummie veranderd wezen. Het kon echter ook gedeeltelijk verweekt of vloeibaar geworden zijn. Alles hing af van den toegang der lucht, van den invloed der vochtigheid; het was vooral de laatste, voor welke men beducht mogt zijn, te meer daar het graf eerst na den dood des Keizers gemetseld was.
Wat nu de overneming en vervoering van het lijk betrof, bepaalde zich de Commissie tot een tweeledig voorstel. Indien de kist, waarin het lijk gelegd was, kon overgenomen worden, zonder voorafgaande opening, zou het voldoende zijn, deze in eene kist van gegoten lood, in hetwelk niet zoo ligt scheuren ontstaan, te plaatsen, welke dan wederom in eene ebbenhouten kist zou gezet worden. Moest daarentegen het lijk vooraf herkend worden, dan kwam het er vooral op aan, dat het onderzoek, of het voorhanden lijk wezenlijk dat van den voormaligen Keizer was, met den

{==594==} {>>pagina-aanduiding<<}
meesten spoed bewerkstelligd wierd. Hoe korter de overblijfsels aan den invloed der lucht werden blootgesteld, des te minder zouden zij natuurlijk gevaar loopen verdere verandering te ondergaan.
Bij de opening nu der kist, die plaats moest hebben om het lijk te herkennen, bleek de nuttigheid dezer voorziening. De kist was naauwelijks twee minuten geopend geweest, of de gelaatstrekken begonnen reeds zoodanig te veranderen, dat het aangezigt minder kenbaar werd, terwijl eene voortgaande verandering oogenschijnlijk toenam. Het onderzoek was dan ook binnen gezegd tijdsverloop verrigt, en de kist werd dadelijk wederom gesloten.
Met den Scheepsarts, Dr. remy guillard zullen wij in geen verder onderzoek treden naar de oorzaken, die de ontbinding van het lijk zoo hadden tegengehouden, dat het nog zoo kenbaar was gebleven als dit nader zal blijken. Als eene der voornaamste oorzaken zal hier echter in aanmerking kunnen komen de zorg voor het naauwkeurig sluiten der kisten, waarin het lijk bewaard is geworden; terwijl ook de zorg, aan het metselwerk van den grafkelder besteed, tot bewaring der kisten, en dus tot behoud van het geheel, niet weinig schijnt bijgedragen te hebben. Slechts een zeer klein gedeelte der buitenste kist was eenigzins aangetast. Dat de grafkelder met zeer veel zorgvuldigheid bewerkt was, kan ook daaruit blijken, dat er vier en een half uur arbeids vereischt werd, om ééne der lagen door te breken. De werklieden waren met de opening van den grafkelder, om bij de kisten te kunnen komen, bezig van des ochtends half twee tot half tien ure. De Commissarissen konden toen eerst in den kelder dalen, om zich te overtuigen, dat alles ongeschonden was en overeenkomstig de voorhanden zijnde bescheiden.
Nadat de kisten, een voor een, met voorzigtigheid geopend waren, door het wegnemen van elks deksel, kwam men eindelijk op de blikken kist, die een weinig geoxydeerd was. Haar deksel mede doorgesneden en opgeligt zijnde, zag men een bekleedsel of kleed van wit satijn, waarmede het ligchaam van napoleon bedekt was. Dr. guillard rolde het satijn voorzigtig op, van de voeten naar het hoofdeinde, en gedurende nagenoeg twee minuten bleven de overblijfsels van den man, voor wien Europa gesidderd had, ontbloot. Met deze werden ook eenige der

{==595==} {>>pagina-aanduiding<<}
versiersels zigtbaar, waarmede men het lijk, als met de laatste overblijfsels eener vroegere hoogheid, omkleed of omhangen had.
Gelijk reeds gezegd is, schijnt de aanvankelijk plaats gehad hebbende ontbinding gestuit te zijn door de voorzieningen, bij het kisten van het lijk genomen. Napoleon lag daar voor het oog van den arts, aan wien deze laatste bezorging opgedragen was, zoodanig, dat hij zegt: ‘Ik herkende hem terstond; zijn ligchaam was zoo wèl bewaard gebleven, en zijn hoofd vertoonde nog zoo veel uitdrukking, dat er niet te twijfelen viel.’ Het was echter, alsof alles door een' ligten witte wasem bedekt werd, die van het satijn herkomstig scheen; inzonderheid waren schedel en voorhoofd daarmede overtogen; minder ontwaarde men dien op de handen en teenen. De man, die bij zijn leven zich en anderen zoo weinig rust gegund had, lag in eene gemakkelijke houding met uitgestrekte armen, waarvan de linker echter een weinig gebogen op de dij rustte; de onderste ledematen waren mede een weinig gebogen. Het hoofd rustte op het kussen; de bekleedselen van het voorhoofd waren geelachtig, hard verdroogd; de wangen daarentegen zacht, opgezet en wit. De kin zag blaauwachtig; het scheen of de baard na den dood nog een weinig aangegroeid was. Was dit met de nagels aan de vingers ook het geval geweest? Zij waren wit en lang. De kin vertoonde nog het eigenaardig voorkomen, hetwelk deze bij napoleon had. De oogen, uit welke bij het leven zoo veel vuur geschitterd had, waren gesloten; de neus had aan de zijvleugels een weinig geleden; de gewrichten waren stijf en onbewegelijk; de huid daarentegen scheen niets van hare levendigheid verloren te hebben; dit kon vooral van de handen gezegd worden. Het ligchaam kon gezegd worden over het algemeen beter bewaard gebleven te zijn, dan een gedeelte van de kleeding op sommige plaatsen; de reeds vermelde uniform, donker groen met rood, had de kleur behouden; de epauletten en drie op de borst vastgehechte ordesteekenen waren zwart geworden; de gouden kroon, die boven het officierskruis van het legioen van
eer schittert, had haren glans bewaard. De zolen der laarzen waren losgesprongen en deden de bleeke teenen ter wederzijde uitkomen. De dijen werden gedeeltelijk bedekt door den bekenden kleinen hoed. Tusschen de beenen lagen de zilveren vazen, boven eene van welke

{==596==} {>>pagina-aanduiding<<}
een arend gezien werd; zij bevatteden het hart en de maag, en werden niet uit hare plaats genomen.
Twee minuten, op zijn langst genomen, waren toereikende om dit alles op te nemen, volgens het getuigenis van Dr. guillard. De hem getrouw geblevene vrienden mogten nog eens den man aanschouwen, dien zij tot in den dood waren blijven aankleven. Zij hadden den Keizer ter zijde gestaan, toen zijne gelukstar helder over hem scheen; zij verlieten hem bij zijne daling, in het ongeluk, in de ballingschap niet.
De kist werd na dit onderzoek op het naauwkeurigst gesloten, nadat vooraf het satijn, met een weinig creosoot bestreken, wederom over het lijk ontrold was. Zes kisten besloten nu het lijk: eene van blik, twee looden, eene van acajou, eene van ebbenhout; alle werden in eene eiken kist geplaatst: dit geschiedde den 15 Oct. 1840.
De overtogt, de behouden aankomst in Frankrijk zijn bekend. De plegtigheden bij de ontvangst zijn beschreven. De optogt, de plaatsing der kist in eene monster-lijkkoets zijn in plaat gebragt. De nieuwsgierigheid van zoo velen is bevredigd. Met belangstelling zeker hebben nog eenige tijden medegenooten den dooden Keizer zien overbrengen naar zijne, gelijk het zich thans laat aanzien, laatste rustplaats, te midden der krijgslieden, wier aanvoerder hij eens geweest is. Is er eenig graf, hetwelk van een' zeldzamen lotwissel getuigt en stof tot nadenken oplevert, het is dit graf.
Is het niet, wanneer men van dit graf op het voorledene terugziet, alsof de Profeet jesaia ook van onzen tijd gesproken heeft H. X:13 en 14? Maar ook bij ditzelfde graf ziet men vervuld, wat de Ziener dengenen voorspelde, die eerst den volken tot eene roede zou wezen, maar tegen wien de Heer der heirscharen ook een geesel zou verwekken: ‘Ziet! de Heer, Heer der heirscharen, hakt de hooggetopte takken af met schrikbaar geweld; en wat nog hoog van stam is, wordt afgehouwen, en wat verheven is, ter aarde geworpen!’






{==597==} {>>pagina-aanduiding<<}

Beethoven van 1770 tot 1827.

Van al de dichters, die tot heden toe geleefd hebben (en muzikanten en schilders zijn, in den waren zin van het woord, ook dichters) is beethoven misschien degeen, wiens werken den besten en volledigsten spiegel leveren van zijnen aard en inborst. De voortreffelijkheden en de gebreken van den kunstenaar, zijn genie, zijne verhevenheid, zijne stoutheid en onafhankelijkheid, zijne grilligheid, duisterheid en buitensporigheid, zijn evenzeer en in dezelfde mate in den mensch weder te vinden. Zijne compositiën zijn steeds als 't ware de getrouwe weêrklanken van zijne gevoelens en gedachten. Is hij gelukkig in liefde of in vriendschap, vol hoop en vol vertrouwen, of wel door verdenking en minnenijd gefolterd, arm, van elk verlaten, moedeloos in het tegenwoordige, bezorgd voor de toekomst,

Steeds is zijn taal gezang, 


het is door zijne muzijk, dat hij aan de wereld zijne smart of zijne vreugde openbaart. Om derhalve den kunstenaar wèl te verstaan, moet men den mensch kennen; om den waren zin zijner werken te vatten, moet men weten, in welke omstandigheden en onder welke indrukken zij geschreven zijn. In één woord, zijne levensgeschiedenis is de beste voorbereidende studie zijner muzijk.
Lodewijk van beethoven werd, den 17 Decenber 1770, te Bonn geboren. Zijn vader was, in hoedanigheid van tenor, bij de Keurvorstelijke kapel aangesteld, en zijn grootvader, die insgelijks lodewijk heette, had eenige geachte stukken gecomponeerd. (*) Van zijne vroegste kindschheid

{==598==} {>>pagina-aanduiding<<}
af liet de jonge lodewijk zulk eene ongemeene geschiktheid voor de toonkunst blijken, dat hij nog naauwelijks lezen, schrijven en rekenen kon, op den ouderdom van vijf jaren namelijk, of zijn vader begon zelf zijne muzikale opvoeding; later kreeg hij tot meesters, eerst pfeiffer, een uitstekend kunstenaar, hoezeer zijn naam weinig bekend geworden is, vervolgens van der eder, den Organist van het Hof, en eindelijk neefe, van der eder's opvolger, die zijnen kweekeling met de meesterstukken van jan sebastiaan bach en van handel bekend maakte. Elf jaren oud, deed beethoven zich opmerken door de voortreffelijke wijs, waarop hij al de werken der oude meesters op het plano uitvoerde. Reeds beproefde hij, zelf variatiën, cantates en aria's te componeren, die ongelukkiglijk nimmer in druk verschenen zijn. Toen hij zijn vijftiende jaar bereikte, in 1785, benoemde de Keurvorst hem tot Organist zijner kapel; en, ofschoon het tegendeel beweerd geworden is, schijnt het, dat hij dit ambt bij beurtwisseling met zijnen meester waargenomen heeft. De volgende anecdote, welke wegeler verhaalt, zou, des vereischt, daarvan een genoegzaam bewijs leveren:
In de katholijke kerk te Bonn was het de gewoonte, drie dagen lang, gedurende de lijdensweek, de Klaagliederen van jeremia te zingen, eene soort van koraal, dat zich tot vier noten bepaalde, waarvan er eene over verscheidene woorden, ja geheele phrasen, herhaald werd, tot dat eindelijk, bij het laatste woord, de zang in het finale overging. Daar gedurende die drie dagen het gebruik van het orgel verboden was, had men in de kerk een piano, om de stem van den zanger te ondersteunen. Toen beethoven nu eens op zijne beurt de taak had om tot accompagnateur te dienen, vroeg hij aan den zanger heller, of deze hem wel zou durven veroorloven, te beproeven, of hij hem van den weg kon helpen en hem den toon kon doen verliezen. Heller nam de uitdaging aan, want, zeide hij lagchende, hij was zeker van de overwinning. Weldra echter moest hij erkennen, dat hij zich te veel had vertrouwd. De accompagnateur toch begon zoodanig te moduleren, dat de zanger, misleid door de kunstige verbinding der accoorden, het finale niet kon wedervinden. In plaats van over zijne nederlaag te lagchen, was hij dwaas genoeg daarover boos te worden, en zelfs zich er bij den Keurvorst over te gaan beklagen. Die Vorst

{==599==} {>>pagina-aanduiding<<}
vond de hem gespeelde part kluchtig genoeg, maar gebood evenwel den jongen Organist, om voortaan op eene eenvoudiger en min kunstrijke wijs te accompagneren.
Te dien tijde had beethoven nog geen onderwijs van eenig bijzonder beroemd pianist genoten; ook liet zijn spel, hoe uitmuntend in vele opzigten, uit het oogpunt van kieschheid en van smaak nog veel te wenschen over. Bij eene reis, welke hij met den Keurvorst en deszelfs kapel naar Mergentheim deed, had hij het geluk sterkel te hooren, en maakte zich in weinige uren (?) al de voortreffelijkheden van dien virtuoos eigen. Gedurende dien reistogt kozen de muzikanten, die op een jagt achter den Keurvorst den Rijn afvoeren, tot koning zekeren vrij beroemden kluchtspeler, luchs genaamd. De nieuwe souverein haastte zich, zijn huis op een' deftigen voet te regelen, en beethoven, tot koksjongen benoemd, ontving daarvan een aanstellingspatent in forma, hetwelk hij sedert, als een aandenken aan dit gelukkige tijdperk zijns levens, zorgvuldig bewaard heeft.
In het volgende jaar, of wel, naar de meening van sommige Schrijvers, in 1790, deed de jonge Organist van Bonn eene reis naar Weenen, met het eenige oogmerk om mozart te hooren, aan wien men hem met aanbevelingsbrieven voorzien had. Toen, bij zijn eerste bezoek, mozart hem verzocht eens te willen spelen, zette hij zich terstond aan het piano, en improviseerde een stuk, hetwelk door den vermaarden componist met blijkbare onverschilligheid aangehoord werd, in de overtuiging, gelijk hij zelf zeide, dat het een van buiten geleerd studiestuk was. Beethoven, wiens eigenliefde hierdoor gekwetst werd, kon zich niet onthouden uit te roepen: ‘Welnu, geef mij dan zelf een thema, als gij mij niet gelooven wilt.’ - ‘Wacht, u zal ik beet hebben!’ zeî mozart bij zichzelven, en schreef dadelijk een motief op van eene chromatieke fuga, hetwelk omgekeerd een tegenmotief bevatte voor eene dubbele fuga. Beethoven doorzag de opgaaf oogenblikkelijk; hij bearbeidde zijn motief, welks verborgen zin hij op staanden voet raadde, bijna drie kwartier uurs lang, met zoo veel kracht, oorspronkelijkheid en waar genie, dat zijn verbaasde en gedurig oplettender geworden toehoorder, die naauwelijks zijn' adem durfde laten gaan, zich niet onthouden kon eindelijk op de teenen in een naastgelegen vertrek te sluipen en aan zijne aldaar bijeen zijnde vrienden toe te fluisteren: ‘Houdt

{==600==} {>>pagina-aanduiding<<}
dat jonge mensch in het oog! Gij zult er te eeniger tijd van hooren spreken.’
Naar Bonn teruggekeerd, hervatte beethoven den loop zijner gewone bezigheden. Alleenlijk, daar zijne ouders geen eigen vermogen bezaten, zag hij zich gedwongen, middelen van levensonderhoud te zoeken. Niettegenstaande den buitengewonen weêrzin, welken hij tegen het geven van onderwijs had, een weêrzin, die met de jaren bij hem gedurig toenam, besloot hij eenige leerlingen aan te nemen. Maar Mevrouw von breuning zelve, de weduwe van eenen Hofraad, die een bijzonder vermogen op zijnen geest verworven had, kon hem niet bewegen, zijne onderwijzerspligten regelmatig te vervullen. Op zekeren dag had zij hem aangespoord, een' zijner kweekelingen, die in het hôtel van den Oostenrijkschen ambassadeur, tegenover haar huis, zijn verblijf hield, niet vergeefs te laten wachten. Lang draalde hij, maar ging eindelijk op weg. Toen hij echter voor de deur van het hôtel gekomen was, bezweek zijn besluit; hij keerde naar Mevrouw von breuning terug, en riep uit, zoodra hij haar zag: ‘O, Mevrouw, wees niet boos, maar het is mij heden onmogelijk die les te geven; morgen zal ik het tweemaal doen.’ In dit huisgezin, hetgeen, behalve de moeder, uit drie zoons en eene dochter bestond, sleet hij de gelukkigste uren van zijn leven. Als vijfde kind in hetzelve ontvangen, sloot hij er eene naauwe vriendschap met een' der zoons, stephan geheeten, als ook met Freule eleonore, die sedert aan Docter wegeler huwde. Aldaar was het, dat hij dien smaak voor letterkunde opdeed, welke hem tot aan zijnen dood is bijgebleven. Eindelijk ondervond hij ook daar, voor de eerste maal, de aandoening der liefde. Het voorwerp zijner min was johanna von honrath, van Keulen, eene juffer, die menigmaal eenige weken in het gezin der von breuningen kwam doorbrengen. Zij
was schoon en lieftallig, bezat eene fraaije stem, en beminde de muzijk met geestdrift. Menigmaal zong zij hem, schertsenderwijs, het bekende liedje voor:

Scheiden, waarlijk, valt niet zoet, 
Waar het hart ons blijven doet; 
Doch, helaas! ik moet, ik moet. 


Zijn gelukkiger medevrijer was Majoor greth, van Keulen, die het meisje ook werkelijk trouwde.

{==601==} {>>pagina-aanduiding<<}

In 1793 verliet beethoven zijne geboortestad, om te Weenen, op kosten van den Keurvorst, zijne theoretische en praktische studiën, onder bestuur van joseph haydn, te gaan voltooijen. Ongelukkiglijk verwijderde weldra een weêrkeerige tegenzin meester en leerling van elkander. Het zij hij Beethoven's talent niet doorzag, het zij hij er naijverig op was, haydn veronachtzaamde den jongen man, en poogde hem zelfs in de meening van anderen te benadeelen. Vroeg men, wat hij van hem dacht, dan antwoordde hij, min of meer de schouders optrekkende: ‘Het is een goed executant.’ Voegde men er dan bij, dat beethoven's eerste compositiën gemakkelijkheid, vuur en oorspronkelijkheid aankondigden, dan hernam hij koeltjes: ‘Hij speelt het klavier goed.’ - Beethoven, van zijnen kant, gewaar wordende dat zijn meester hem op geenen zijner misslagen oplettend maakte, vatte daarover een hevig misnoegen op, en hield op les bij hem te nemen. Toen vervolgens haydn, eene wijl daarna, het verlangen te kennen gaf, dat beethoven, op den titel zijner eerste compositiën, er zou bijvoegen: ‘Kweekeling van haydn,’ weigerde hij zulks ronduit, zeggende: ‘Het is waar, lessen heeft hij mij gegeven, maar nooit heeft hij mij iets geleerd.’ (*) - Eene andere, nog vreemder omstandigheid, bevestigde weldra beethoven's vermoedens en vermeerderde zijnen afkeer van haydn. Toen hij zijn eerste werk, de drie thans zoo bekende en bewonderde trio's voor piano, viool en violoncel,
voltooid had, deed hij dezelve in de gezelschapszalen van Prins lichnowski, ten aanhooren van de bloem der kunstoefenaars en kunstminnaars van Weenen, uitvoeren. Deze trio's verwierven eenen onbeschrijfelijken bijval, en haydn voegde volijverig zijnen lof bij dien der overige toehoorders. Evenwel, beethoven in een' hoek der zaal ter zijde genomen hebbende, gaf hij hem al fluisterend den raad, om het derde trio in ut mineur niet in het licht te geven, aangemerkt, zeide hij, dit hem niet zoo veel eer zou doen als de beide andere. - De jonge componist, die integendeel gevoelde, dat juist dit trio het beste der drie was, nam dezen raad met eene verontwaardiging op, welke hij moeite

{==602==} {>>pagina-aanduiding<<}
had te bedwingen, en sloeg dien in den wind. Het vervolg deed zien, dat hij zich niet vergist had. Van toen af aan zette hij, wegens dit gedrag, een' wrok tegen den maker van het Oratorio de Schepping, en gispte, zoo dikwijls de gelegenheid zich voordeed, deszelfs werken met bitterheid. Maar mogelijk is het, dat haydn niet willens en wetens blind was; misschien oordeelde hij dit trio, hetwelk echter inderdaad nog oneindig fraaijer is dan de beide andere, minder dan deze. Beethoven zelf heeft zich in vervolg van tijd zulke averegtsche oordeelvellingen te verwijten gehad. Nimmer begreep hij de muzijk van weber, noch die van rossini. Toen men hem eens zijn gevoelen over Il Barbiere vroeg, gaf hij ten antwoord, dat rossini een zeer goed decoratieschilder zou geweest zijn. Later, het is waar, deed hij den Italiaanschen componist meer regt; want eindelijk zeide hij, te moeten erkennen, ‘dat hij een groot toonkunstenaar zou geworden zijn, bijaldien zijn meester hem wat meer de roê had doen voelen.’
Na haydn's vertrek naar Engeland begon beethoven het contrapunct te bestuderen onder albrechtsberger, een uitmuntend muzikant, maar een zeer slecht componist, die nogtans door zijne werken over het muzijkonderwijs en door zijne bekwaamheid als werkelijk onderwijzer veel roems verworven heeft. Van dat oogenblik af arbeidde beethoven met voorbeeldige vlijt, ofschoon albrechtsberger hem als een zeer eigenzinnig en stijfhoofdig discipel afschetste, en zich menigmaal over zijne vermetele nieuwigheden, welke hij grove misslagen noemde, bitter beklaagde. Van zijnen kant betuigde de leerling niet zelden afkeer en diepe verachting voor de theoriën, welke zijn meester zich zoo veel moeite gaf hem te doen aannemen. Het boek van oefeningen of studiën, hetwelk hij onderde leiding van albrechtsberger geschreven heeft, is na zijnen dood onder zijne papieren gevonden en door eenen muzijk-uitgever in druk gebragt, nevens andere handschriften, die nimmer het licht hadden behooren te zien. Die oefeningen zijn beneden het middelmatige, en hebben voorzeker in zichzelve geene hoegenaamde waarde; maar in andere opzigten zijn zij niet zonder belang; zij dienen, om ons het karakter en de wending van geest van beethoven te leeren kennen, die gewoon was op den rand van het blad kantteekeningen te schrijven, spottende aanmerkingen inhoudende omtrent het nuttelooze

{==603==} {>>pagina-aanduiding<<}
en schoolvossige der taak, welke zijn onderwijzer hem oplegde. ‘Men verbeelde zich,’ zegt ferdinand ries, ‘beethoven, zich krommende onder het juk der regelen, welke zijne vurige verbeeldingskracht hem aandreef af te werpen. Hij had geen blind geloof in de onfeilbare leer der school. Tegen het gezag van de groote meesters der kunst stelde hij het zijne; in één woord, hij had zijn' eigen regel, die niets anders was dan het instinkt van zijn genie. Verweet men hem onnaauwkeurigheden, alsdan dreef hij met die berispende pedanten den spot; en was hij in eene goede luim, dan wreef hij zich, met een vrolijk gelaat, de handen; vervolgens, in lagchen uitbarstende, riep hij: ‘Ja, ja, zij verbazen zich en breken zich het hoofd, omdat zij dit niet in hunne traktaten over de harmonie gevonden hebben!’ - ‘Op zekeren dag,’ dus gaat dezelfde Schrijver voort, ‘sprak ik hem onder het wandelen over twee quinten, die hij in een zijner eerste quatuors voor de viool geplaatst had, en die door de grondregelen der harmonie gewraakt worden. ‘En wie heeft die quinten dan verboden?’ vroeg hij. - ‘Wel, marpurg, kirnberger, fox, in één woord al de theoretici,’ gaf ik ten antwoord. - ‘Welnu,’ hernam hij, ‘dan veroorloof ik ze.’

(Het vervolg hierna.)


De deserteurs.


(Een Voorval uit den Zevenjarigen Oorlog.)

Het was in November van het jaar 1761. De Oostenrijkers onder den Maarschalk daun waren van Dresden naar de hoogten van Siptitz en de stad Torgau, eene tot nog toe voor onwinbaar gehoudene stelling, gemarcheerd; frederik, de groote Monarch van Pruissen, had zijne geslagene legermagten herzameld, en, alsof het ongeluk zijne zinnen verward had, scheen hij besloten te hebben, zijn lot aan de uitkomst van eenen eenigen veldslag te vertrouwen. Vijf jaren van dien vreeselijken worstelstrijd, die onder den naam van den zevenjarigen oorlog bekend geworden is, waren verloopen; en, ofschoon de Koning nog altijd, aan het hoofd zijns legers, het veld hield, scheen het echter, dat hij aan het geduchte bondgenootschap, hetgeen zich

{==604==} {>>pagina-aanduiding<<}
tegen hem verhief, niet lang meer het hoofd zou kunnen bieden. Oostenrijk en Rusland, Frankrijk en Zweden, gelijk ook het halve Duitsche Rijk, waren tot zijnen ondergang vereenigd, met al de vastheid van persoonlijken haat en nijd en van staatkundig belang. De oude Vorstenhuizen van Europa behandelden hem slechts als een' koninklijken parvenu, en hunne kuiperijen hadden hem tot zulk eenen staat van laagte gebragt, dat hij bij zichzelven overwoog, of hij aan zijn ongelukkig, voortaan van roem beroofd leven een eind behoorde te maken, of nog eenen laatsten strijd tegen zijne zegevierende vijanden te wagen.
Inderdaad was zijne gelukszon aan het tanen; zelfs zijne hoofdstad Berlijn bevond zich in de magt zijner vijanden. Destijds was het, dat hij aan zijnen vriend, den Markies d'argues, de twee zwaarmoedig-schoone verzen schreef:

Quand on a tout perdu, quand on n'a plus d'espoir, 
La vie est un opprobre et la mort un devoir. (*) 


Bij geheel de Pruissische armee, van de hoogste stafofficieren tot den geringsten soldaat, was alles in de meest gespannen verwachting, wat de Koning toch wel bedoelen mogt, dat hij zijn leger tegenover eenen nog van zijne overwinning doordrongenen en door zijne sterke stelling dubbel geduchten vijand in slagorde schaarde. De gemeene krijgsknecht, dien menige grooten dezer aarde niet anders dan als een stuk slagtvee beschouwen, bezit toch natuurlijk verstand en gevoel. Hij beoordeelt bij zichzelven de bekwaamheden en ontwerpen van den aanvoerder, aan wiens beleid en behendigheid zijn leven toevertrouwd is; en hier hadden de vele ongelukken, die den Pruissischen Vorst tot op den oever des verderfs hadden gebragt, bij den soldaat niet alleen het geloof aan de onfeilbaarheid der overwinning, hetwelk eenen Generaal, op het punt om slag te leveren, zoo voordeelig is, geheel vernietigd, maar ook zijn vertrouwen

{==605==} {>>pagina-aanduiding<<}
op des Konings geluk, ja zelfs op diens verstand, doen wankelen.
Onder deze mismoedige en misnoegde soldaten, die, bij het treurig naderen des winters en de nog droevere uitzigten van hun eigen lot, voor Torgau in het leger stonden; die bij al het lijdelijk geduld, hetwelk gewoonte, opvoeding en nooddwang aan het gros der menschen verleenen, zich voor verloren hielden, en het eind huns lijdens in den ongelijken strijd van morgen, wanneer hun wanhopige veldheer op dien slag bleef staan, wenschten te vinden, dachten sommigen aan hunne ververwijderde hutten, aan hunne bejaarde ouders, wier eenige steun zij waren, aan de thans door krijg en hongersnood verwoeste akkers, en twijfelden bijna aan eene Voorzienigheid, wanneer zij over de meêdoogenlooze hardheid nadachten, waarmede men hen als redelooze dieren ter slagtbank dreef, om aan den vrouwelijken haat van Keizerin elisabeth of aan de jaloerschheid van eenige weinigen te voldoen, op wier wenk de helsche geesten des oorlogs losgelaten waren, om millioenen schuldelooze schepselen te verdelgen.
Deze gedachten echter, die onwillekeurig in het gemoed der soldaten opwelden, toen de verschillende voorteekenen van den op handen zijnde slag zich deden ontwaren, bleven in hun binnenste besloten, ja werden door de besten hunner zelfs, als misdadig, daaruit verbannen.

‘Wat mag den ouden frits toch wel in het hoofd komen?’ zeî karel schultz, die den geheelen oorlog medegevochten had, maar thans ook geloofde, dat alles te vergeefs was.
‘In het hoofd komen?’ herhaalde adolf arndt, een zijner kameraden; ‘wel, het hoofd is hem op hol.’
‘Dat geloof ik ook bijna,’ hernam karel; ‘de oude knaap is dol; ik heb het reeds vroeger door anderen hooren zeggen, die het beter weten kunnen dan wij.’
‘Ik geef even min om sterven als een ander,’ zeî adolf weder; ‘maar, voor den duivel, men wil toch gaarne eene mogelijkheid voor zich zien. Hier is het zoo goed als zeker, dat wij allen in stukken gehouwen worden, en dat van geheel de armee geen trommel heel blijft.’

{==606==} {>>pagina-aanduiding<<}

‘Ach!’ zeî karel, ‘denkt gij nog wel eens aan ons kleine, allerliefste Rathenau?’
‘Zou ik niet?’ hernam adolf. ‘Uwe en mijne stulp aan de Havel en de boomgaarden tusschen beide en de schoone korenvelden, welke wij gewoon waren zamen te bebouwen. Wanneer hebt gij het laatst tijding van uwe vrouw gehad?’
‘In geen jaar, en toen was zij doodziek, nadat mijn dochtertje gestorven was. Dat lieve kind, maar veertien jaren oud geworden! Toen ik bij mijn vertrek haar mondje kuste en haar de traantjes van de wangen droogde, dacht ik niet, dat ... dat ....’
‘Kom, kom!’ zeî adolf, ‘aan zoo iets moeten wij in het geheel niet denken. Gij weet, mijne vrouw is dood, en heeft mij, te huis, een geheel nest met kinderen nagelaten. Één daarvan heb ik zelfs nog niet eens gezien; het kwam ter wereld zoo als wij weg waren, en mijne arme karoline stierf in het kraambed.’ - Terwijl hij dit zeide, schoof hij zich de muts in het gezigt en wendde zich af, als 't ware om haar regt te zetten, maar inderdaad om zich een' traan uit de oogen te vegen.
‘Ik wenschte, dat het met den oorlog gedaan was; ik verlang naar vrede,’ zeî karel. ‘Ik heb er mijn bekomst van; ik moet rust hebben; ik word oud en stomp; ware het niet om de mijnen, die achterblijven, zoo had ik lang den slaap gezocht op het slagveld. Ik ben het trommelen en trompetten, het kommanderen en het dreigen van den dood zoo moede als den roem. Die is toch veel te duur. Onze oude frits is gek, en wij moeten er voor boeten. - Doch wien hebben wij daar?’
‘Wat? - het is frederik, de zoon van onzen buurman fromm? Wel, goeden dag, jongen! wat heeft u onder de soldaten gedreven?’
De beide veteranen omarmden den jongen nieuweling en drukten hem warm aan hun hart.
‘Ja, eindelijk hebben zij mij toch beet gekregen,’ zeî frederik; - ‘doch, mij is het wèl; t'huis was ik toch ongelukkig, en zoo is het, geloof ik, wel het geval bij iedereen.’
‘Hoe zoo?’
‘Vader is gesneuveld, moeder van verdriet gestorven, mijn liefste is met een' winderigen Luitenant weggeloopen; doch het is niet mooi van mij, dat ik van mijne zaken spreek,

{==607==} {>>pagina-aanduiding<<}
terwijl gij waarschijnlijk liever van de uwe zoudt willen hooren.’
‘Nu, welk nieuws brengt gij ons dan mede? - Misschien brieven?’
‘Ja, hier is een brief aan adolf van zijne dochter.’
‘Geef hier!’
‘En hier is er een voor karel, van ... van....’
‘Van mijne vrouw?’ vroeg deze.
‘Neen, maar van uwe dochter.’
‘Van mijne dochter?’
‘Zoo is het.’
‘En waarom schrijft mijne... Van mijne dochter? en niets van mijne vrouw?’
‘Neen!’
De oude soldaat wierp een vorschenden blik op den Jobsbode, en smeet toen den brief met kracht op den grond.
‘Ik kan hem niet lezen.’
‘Kom, kom; daar, neem hem maar weêr! Wij moeten toch allen ééns sterven,’ zeî frederik.
‘Dus is zij dood?’
‘Ja, sedert twee maanden.’
‘Wee mij! wee mij!’ riep de oude soldaat, zeeg op eenen steen neder, en bedekte zich het aangezigt met de handen; ‘ik had het gedacht, ik wist het immers. Ja, ik had het voorgevoel, dat wij elkander in deze wereld niet wederzien zouden. O mijne vrouw, mijne lieve, goede, trouwe vrouw!’
‘Kom, wees getroost,’ zeî frederik; - ‘vat moed, en lees, wat uwe dochter u schrijft.’
‘Ik kan niet - ik ben er niet in staat toe - lees gij het. Ik kan niet zien; de tranen verblinden mij de oogen. Vervloekt zij al dat oorlogen! Ik was een gelukkige, welgestelde boer, van eene schaar gezonde, vrolijke kinderen omgeven, en door God met de beste aller vrouwen gezegend; door den oorlog ben ik nu eenzaam en verlaten. Mijn kleine eigendom is weg, mijn levenstijd verspild, mijne akkers liggen braak, mijn huis in puin, mijn kind, welks onschuldig aangezigtje ik nooit heb mogen zien, moest de wereld uit, waarin het pas aangekomen was, en mijne vrouw, die, sedert ik haar verliet, niets dan ellende ondervonden heeft, is dood - dood, en ik kon niet om haar zijn, hare tranen droogen, haar kille lijk in mijne armen

{==608==} {>>pagina-aanduiding<<}
sluiten en het aan mijne borst drukken! Duizend millioenen vervloekingen over het oorlogen! Lees den brief!’
‘Zoo luister dan, arme man!’ zeide frederik, het cachet brekende:

‘Veelgeliefde Vader!

Onze dierbare moeder is dood. Zij heeft veel uitgestaan. Zeven maanden lang lag zij ziek. Zij had geen arts en dikwijls bed noch voedsel. Waarschijnlijk had zij kunnen herstellen, wanneer wij slechts eenig geld hadden weten te krijgen; maar dat was niet mogelijk. U beminde zij steeds en bad voor u. Uw naam was het laatste woord, dat zij sprak; zij bad, dat gij naar huis mogt komen en voor uwe kinders zorgen. Zij ligt op het kleine kerkhof aan het water. Er ligt geen zerk op haar graf, maar de plaats zullen wij nooit vergeten. Het dorp is een puinhoop. Onze hut hebben zij ons wegens eene schuldvordering afgenomen. Wij hebben geen dak. God, die de raven spijst, is de eenige, die voor ons zorgen kan! O lieve vader, wanneer zult gij wederkomen? Broeder albert is niet regt gezond en mijne zuster heeft geen werk. Vaarwel!

Uwe u liefhebbende Dochter

louise.’

Middelerwijl had adolf den aan hem gerigten brief gelezen; hij was van zijne tweede dochter en luidde aldus:

‘Geliefde Vader!

Gij moet naar huis komen; ik weet het niet regt te zeggen, maar marie is niet meer zoo, als zij was toen gij van ons weggingt. Een heer heeft haar huwelijksvoorslagen gedaan; maar de menschen zeggen, dat hij haar nooit trouwen zal. Zij echter gelooft het en heeft hem lief; zij zegt, dat zij met hem naar Amsterdam wil gaan. Wij zijn allen gezond, maar zeer ongelukkig, en verlangen naar u, vurig geliefde vader!
‘Uwe getrouwe Dochter

therese.’

Het was laat in den nacht geworden - de beide oude soldaten waren alleen.
‘Hoe veel geld hebt gij?’ vroeg adolf.
‘Geen tien groschen. En gij?’

{==609==} {>>pagina-aanduiding<<}

‘Geen dreyer.’
‘Kijk! wat drommel glinstert daar zoo op den grond?’
‘Het is geld, en zie eens, een heele beurs!’
‘Laat ons kijken!’
Zij bukten zich, en raapten inderdaad eene half opene beurs met verscheidene thalers van den grond; eenig kleiner geld was er uitgevallen. Bij naauwkeuriger onderzoek ontdekten zij, dat het ander eind der beurs zorgvuldiger toegebonden was; hierin vonden zij tien louis d'or aan goud. Beiden stonden versteld. Steeds is er in het vinden van eenig ding iets geestbedwelmends en tooverkrachtigs; maar voor deze beide ongelukkigen, die reeds met de gedachte zwanger gingen, om naar huis, waar hunne tegenwoordigheid zoo noodig was, te vlugten, een oogmerk, dat slechts met geld, hetgeen zij niet bezaten, uitvoerbaar was, - voor hen was het werkelijk als eene tooverij, toen zij bij het sterrelicht zooveel geld zagen blinken, als zij noodig konden hebben om te vlugten, en, nog bovendien, hunne huisgezinnen te ondersteunen en voor hunnen stand gelukkig te maken. De Hemel zelf scheen hun dit geld te hebben toegeschikt; het scheen hun toe te roepen: ‘Gaat naar huis, naar uwe arme kinderen! Het is de wil der Voorzienigheid.’
‘In de eerste plaats laat ons deelen,’ zeî adolf.
Zij gingen onder eenen boom zitten en deelden eerlijk. Elk kreeg zeven en een halven louis d'or.
‘Ik zou het niet doen,’ zeî karel, ‘zoo ik dacht, dat ik immer den eigenaar zou kunnen ontdekken.’
‘Ik ook niet,’ hernam adolf; ‘ik ben geen dief.’
‘Maar,’ begon karel weder, ‘morgen wordt de slag geleverd; wij zijn er allen om koud, de eigenaar der beurs zoowel als gij en ik. Het komt dus op hetzelfde uit, wie het geld heeft. Blijven wij - goed, dan ligt het weder, waar wij het gevonden hebben; blijven wij niet, zoo blijft toch waarschijnlijk hij, wien het toebehoort. Wat is er dan veel over stuur?’
‘Karel!’ riep adolf; ‘maar wanneer nu één van ons beiden blijft?’
‘Laat ons zweren, dat de overlevende dan voor de weezen van den gestorvene zal zorgen!’
‘Ik zweer het!’
‘Ik ook!’

{==610==} {>>pagina-aanduiding<<}

‘Maar als nu geen van ons het overleeft?’
‘Ja, dat is wat anders.’
‘Onze kinderen!’
Karel zweeg.
‘Zij zullen van honger - en, wat nog erger is, van kommer sterven.’
‘Wij hebben hier niemand, wien wij het geld zouden kunnen vertrouwen, om het hun te brengen.’
‘Neen, niemand.’
‘Karel!’ zeî adolf, voorzigtig in het rond ziende.
‘Wat wilt gij?’ fluisterde deze op gelijke wijs.
‘Morgen is er geene Pruissische armee meer.’
‘Ik weet het.’
‘Wanneer wij ons, tot morgen, stil onder een' dezer oude windmolens nederleggen, dan begaan wij geene misdaad, en kunnen daarna gaan, waarheen wij willen.’
‘Ach, mijne arme kinders!’
‘Deze brief!’
‘Geef mij uwe hand!’
‘Daar, jongenlief!’
‘Alles rondom ons is stil.’
‘Goed.’
‘Derhalve - laat ons!’
‘Adieu, Torgau!’
‘Adieu, oude frits!’
De twee veteranen slopen, met kloppende harten, door het donker van den nacht, ongezien de eene groep na de andere, ongezien de schildwachten voorbij. Eindelijk kwamen zij gelukkig, door het netwerk der uitgezette posten, in het vrije veld. Zij schepten ruimer adem en begonnen te loopen; juist wilden zij elkander met eenen gelukwensch in de armen vallen, toen eene barsche stem hun te gemoet riep: ‘Halt! Wer da?’
Beide vlugtelingen stonden, en het bloed stolde hun in de aders; maar zij gaven geen antwoord.
‘Wer da?’ riep de stem ten tweeden male.
Karel en adolf spanden hunne geweren.
‘Laat ons ongemoeid onzen weg gaan,’ sprak karel, ‘en wij zullen u geen leed doen; houdt gij ons aan, zoo geven wij vuur.’
‘Ha!’ riep hij, die hen aangeroepen had, terwijl hij digt voor de geweerloopen trad, ‘deserteurs! Neder het geweer!’

{==611==} {>>pagina-aanduiding<<}

Een dubbele slag met den degen sloeg hunne wapens neder, die hun buitendien uit de hand gezonken zouden zijn, want voor hen stond, in groote ruiterstevels, blaauwen rok met roode opslagen, driekanten hoed en den staart in het haar - de Koning!
‘Wie zijt gij?’ donderde hun frederik toe, terwijl zijne scherpe blaauwe oogen van woede en verontwaardiging schitterden.
‘Ongelukkigen, uwe Majesteit!’
‘Deserteurs zijt gij; en dat nu! 's avonds vóór een' slag, nu het vaderland elken arm, elken droppel bloeds vordert! zich nu als dieven en roovers in den nacht wegstelen en uwe dappere kameraden aan den dood overlaten! Weg met de geweren, bloodaards!’
De beide schuldbewuste deserteurs zagen elkander aan en gehoorzaamden.
‘Volgt mij!’
Zij volgden hem.
De Monarch ging snel voort, tot dat hij aan de voorposten gekomen was; hier gaf hij hen aan de wacht over, en verhoorde hen onverwijld in eigen persoon.
‘Hoe heet gij?’
‘Karel schultz.’
‘En gij?’
‘Adolf arndt.’
‘Gij behoort tot het regement möllendorf?’
‘Ja, Sire!’
‘Toen ik u ontmoette, waart gij bezig te deserteren?’
‘Ja, Sire!’
‘Gij erkent dit dus?’
‘Ja, Sire!’
De Adjudant-generaal, die onbemerkt op eenen kleinen afstand volgde, trad nu nader, en tevens met hem eene patrouille van drie man met eenen officier.
‘Overste kaunitz,’ sprak de Koning tot zijnen Adjudant, ‘deze beide schurken, die ik bij het deserteren betrapte, hebben hunne misdaad bekend. Zij kunnen geene aanspraak op genade maken. Breng hen met de patrouille naar den eersten wachtpost, en deel aan den kommanderenden officier mijn bevel mede, hen binnen een half uur tijds te doen doodschieten.’
De Adjudant boog zich, en de twee gevangenen werden

{==612==} {>>pagina-aanduiding<<}
weggevoerd. De Koning zag den treurigen troep op militaire wijs afmarcheren, en het geluid van hunnen zwaren tred was bijna weggestorven, eer hij zijne vonkelende oogen van de arme drommels afwendde, die dus plotseling op den rand der eeuwigheid geworpen waren. Ofschoon volgens onze begrippen beklagenswaardig, moesten zij den Vorst, die zoo geheel veldheer was en zijn leger aan de strengste krijgstucht gewend had, als schuldig aan de gevaarlijkste en in den militairen stand onteerendste misdaad voorkomen.
Spoedig keerde Overste kaunitz terug.
‘Sire, de beide arme kerels zijn afgeleverd, en de executie zal zoo straks plaats hebben; maar....’
‘Wat maar?’
‘Overste möllendorf heeft mij verzocht, uwer Majesteit deze beide, bij de gevangenen gevondene, brieven te overhandigen, daar hij hoopt, dat ... misschien....’
‘Ga voort!’
‘Dat uwe Majesteit misschien ze zou willen lezen.’
‘Wat behelzen zij?’
De officier las ze overluid.
‘Wat wil Overste möllendorf daarmede zeggen, dat hij mij die twee brieven doet brengen?’ vroeg de Koning.
‘Sire ...!’
‘De kerels zijn schuldig.’
‘Ja, Sire, dat bekennen zij ook zelven. Hunne schuld is aan geen' twijfel onderhevig.’
‘En juist nu, nu morgen het lot van mijn rijk beslist moet worden!’
‘Overste möllendorf heeft mij verzocht, uwer Majesteit mede te deelen, dat het karakter der beide lieden voortreffelijk is; dat zij lang en dapper in uwer Majesteits dienst gestreden hebben; dat zij bij het regement algemeen bemind en bij elken aanval de eersten geweest zijn.’
‘Ik hoop toch niet, dat Overste möllendorf mij den dwazen raad wil geven, om aan de schuldigen genade te schenken?’
‘Hij verzocht mij, uwe Majesteit voor te stellen, hoe een gevoel van ... van....’
‘Van wat dan?’
‘Van koelheid in de dienst zich van de troepen heeft meester gemaakt, en dat het misschien geraden zou zijn, dat gevoel zoo min mogelijk te doen stijgen.’

{==613==} {>>pagina-aanduiding<<}

‘Mon Dieu, Monsieur le Colonel! wat wil hij dan?’
‘Hij heeft mij gevolmagtigd, in zijnen naam aan uwe Majesteit te kennen te geven, dat algemeen, zoo wel bij de subalterne officieren als bij de soldaten, een tegenzin tegen het slagleveren in de tegenwoordige omstandigheden heerscht. Wanneer het uwe Majesteit, in hoogstderzelver wijsheid, waaraan wij ons steeds onderworpen hebben, mogt kunnen behagen, ten minste .... hij denkt het zou eene goede uitwerking doen, wanneer....’
‘Wanneer ik aan de twee deserteurs genade schenk?’
‘Ja, Sire!’
‘Dat zal ik niet doen, Heer Overste! Ik wil het niet. Mijn besluit staat vast. Ik zou mijn volk tot wijven en jongens maken. Deserteert een soldaat, zoo sterft hij.’
De Adjudant zweeg; de Koning ging snel met hem voort, en, eer een van beiden het merkte, waren zij op de plaats der strafoefening aangekomen. Een detachement van twintig man stond, zwijgend en somber, opgemarcheerd tegenover eene opene plek, waar de beide slagtoffers, van hunne montering ontbloot en met gebondene handen, reeds geknield lagen. In gelederen geschaard, stonden de overige troepen er rondom. Er heerschte eene doodsche stilte, slechts nu en dan afgebroken, wanneer hier of daar een geweer of sabel rammelde. Het tooneel was, zoo veel zulks vereischt werd, door flambouwen verlicht, die van afstand tot afstand door onbewegelijke handen vastgehouden werden, en bij het sterkere licht onderscheidde men de bedrukte of misnoegde gelaatstrekken der fakkeldragers.
Het door den Koning vastgestelde half uur was op twee minuten na verloopen. De Luitenant, die de executie kommandeerde, stelde zich aan den vleugel zijner manschap en hief den degen op.
‘Geeft acht! Vaardig!’
Het geknak der geweerhanen van twee gelederen deed hooren, dat het kommando gehoorzaamd was.
‘Legt aan!’
Kletterend vielen de geweren in den aanslag.
‘Halt!’ riep eensklaps een oud soldaat.
Dit vermetel storen der executie verwekte algemeene verbazing.
‘Sire!’ sprak de man, voortredende, ‘mag een oud soldaat, des avonds vóór eenen slag, waarin hij misschien

{==614==} {>>pagina-aanduiding<<}
het leven voor uwe Majesteit laten zal, om eene gunst smeeken?’
‘Spreek, oude knevelbaard!’
‘Schenk aan éénen - ten minste aan éénen dezer beide lieden genade!’
‘Het zij zoo! Maar, wien zullen wij nemen? Wilt gij den geen, die sterven moet, uitkiezen?’
‘Neen, Sire! Laat het lot beslissen!’
‘Goed!’
‘Doe hen naar gindschen steen voeren en met dezen dobbelsteen gooijen; die de meeste oogen werpt, moge morgen uwe Majesteit op het slagveld dienen!’
‘Het zij zoo!’ sprak frederik, die, even gelijk later napoleon, in zijn hart de soldaten meer beminde dan de officieren; ‘uit genade, en om u te toonen, hoe ongaarne ik zelfs schuldigen straf, bewillig ik in het verzoek.’
Een luid vreugdegejuich ging op, en evenwel was de vreugde maar half. De twee soldaten werden voorgebragt en losgebonden. Het strakstaan hunner oogen toonde, hoe na zij den dood, die hen nog altijd bedreigde, geweest waren; maar bedaard en standvastig traden zij voorwaarts en zagen elkander aan.
‘Reik mij de hand, vriend!’ zeî karel; ‘wij zijn er erg aan toe.’
‘Ja, ja,’ antwoordde adolf, terwijl hij de hand des anderen vatte, - ‘maar daarom toch geen vijandschap!’
‘Neen, niet de minste. Integendeel, zoo ik sterven moet, beveel ik u mijn gezin.’
‘En ik desgelijks.’
‘Nu nog eene omarming!’
Zij omarmden elkander.
‘Welaan,’ riep karel, ‘geef mij de dobbelsteenen!’
Er was er slechts één, en hij moest uit de vrije hand geworpen worden.
Karel deed, zonder aarzelen, den worp.
‘Vijf!’
‘Geef hier!’ zeî adolf. - ‘Ha! ook vijf!’
‘Nog eens!’ riep karel en wierp.
‘Zes!’ sprak de Koning. ‘Gij zijt vrij!’
Karel bedekte zich, deels uit vreugde, deels uit smart over zijnen nu zeker den dood gewijden vriend, het gezigt met de harde en van de zon bruingebrande handen.

{==615==} {>>pagina-aanduiding<<}

Dezelfde overtuiging van zijnen dood had ook adolf, want vol van ijzing en wanhoop riep hij: ‘Zoo vaar dan henen, leven!’ en met de kracht der vertwijfeling wierp hij den teerling tegen den steen.
Een schreeuw van verwondering borst van aller lippen, en veranderde weldra in een oorverdoovend gejuich. De dobbelsteen was door midden gesprongen. Een der twee stukken toonde zes oogen, het ander één.
‘Sire,’ sprak de oude soldaat, die het eerst dit middel van beslissing had voorgeslagen, ‘uwe Majesteit heeft aan karel reeds het leven toegezegd, en adolf is volgens de voorwaarden van het Godsgerigt vrij.’
‘Goed - goed!’ hernam de Koning. ‘Zij zijn vrij! Zijn er nog meer, die deserteren willen, zoo mogen zij tot morgen wachten, en slaan wij den vijand niet, dan deserteren wij allen met elkander.’

De morgen brak aan. De slag van Torgau werd geleverd, en de overwinning bekroonde frederik's hoofd met nieuwe lauweren. Karel en adolf vochten zoo dapper, dat hun gedrag de oplettendheid van den bevelhebber tot zich trok. Men kon zeggen, dat zij door wonderen van heldenmoed het lot van dezen beroemden veldslag hadden helpen beslissen.

De stukgesprongen dobbelsteen is bewaard gebleven, en wordt nog tegenwoordig, door den beleefden opziener van het kunstkabinet, op de derde verdieping van het koninklijke slot te Berlijn, aan de bezoekers van hetzelve vertoond.


Keizer Jozef II in Holland.


(Oorspronkelijke Anecdote.)

Het luimige stukje, betiteld: De Koning en de Landlieden in Zweden ten tijde van gustaaf IV, hetwelk voorkomt in het Mengelwerk van dit Tijdschrift voor 1841, No. IX, herriep mij voor den geest een daarmede min of meer overeenkomend voorval, waarvan ik zelve, in mijne

{==616==} {>>pagina-aanduiding<<}
vroege kindschheid, getuige ben geweest. Het betreft Keizer jozef II, een man, die in zijn' korten levensloop veel gedaan heeft, en den lust om nog meer te doen, ten einde verlichting en vooruitgang te bevorderen, zoo duidelijk heeft te kennen gegeven, dat hij door velen, als een groot man en uitstekend Vorst, is bewonderd, door anderen, als een heethoofd en omverwerper van door derzelver oudheid gewettigde begrippen en gebruiken, gelaakt en gehaat is geworden. Wie in deze wél of kwalijk geoordeeld hebben, in het midden latende, wil ik mij bepalen bij mijne overtuiging, dat niemand jozef II onder de alledaagsche menschen of weinig beduidende Vorsten zal rangschikken, en op die overtuiging mijne hoop vestigen, dat de volgende Anecdote den Lazeren van dit Tijdschrift niet onwelkom wezen zal.
Bedrieg ik mij niet, zoo was het in het jaar 1781, dat jozef II, Keizer van Duitschland, onder den naam van Graaf van Falckensteyn, het Gemeenebest der zeven vereenigde Provinciën, (zoo als ons Vaderland toen heette) althans een gedeelte van hetzelve, en wel met name de Provincie Holland, doorreisde. Op zekeren vooravond in den zomer van het gemelde jaar bevond ik mij, à la suite van mijne ouders en eenige andere meer of min bejaarde lieden, op zekere hofstede, niet ver af gelegen van, en het uitzigt hebbende op, het toen nog onbedreigde en door geenen dijk beklemde Haarlemmer Meer. Het gezelschap was bezig met theedrinken, toen men gewaar werd, dat er een huurrijtuig, met drie paarden bespannen, voor het groote hek van de buitenplaats stilstond. Het vrij lang vertoeven van dat rijtuig wekte de aandacht van een' der aanwezige heeren, die, er den eigenaar van de hofstede opmerkzaam op gemaakt hebbende, van dezen ten antwoord kreeg: ‘Dat gebeurt wel eens meer; er komen dikwijls vreemdelingen, die met den tuinman de plaats rondgaan; misschien zijn er ook ditmaal reizigers met dien wagen aangebragt.’ - ‘Het moest de Keizer eens zijn!’ was de invallende gedachte, die een der bezoekers uitte, en waardoor aller nieuwsgierigheid dermate werd geprikkeld, dat er een algemeen verzoek uit ontstond, dat de gastheer zou laten vragen, wie de voerman inhad. Aan dit eenparig verzoek werd voldaan, en na weinige oogenblikken kwam de afgezonden knecht terug, met het berigt, dat de voerman de waarheid niet dan met

{==617==} {>>pagina-aanduiding<<}
schroom had durven zeggen, dewijl hij er te Hillegom om was beknord geworden, maar dat inderdaad de Graaf van Falckensteyn zijn rijtuig in huur had en op dit oogenblik de hofstede doorwandelde. - ‘Nu, zoo moeten wij toch partij trekken van deze ontmoeting, en den Keizer trachten te zien en te spreken!’ - ‘Wij moeten hem te gemoet wandelen.’ - ‘Zou het niet beleefder zijn, hem in huis te noodigen?’ - ‘Neen, dan ontsnapt hij ons nog!’ Dit waren, onder meer, de uitroepingen van de verschillende leden des gezelschaps, die ijlings opstonden en door elkander liepen, eer nog juist bepaald was, wat men het best doen zoude. Eindelijk trok men het huis uit, de eigenaar met zijne echtgenoote aan het hoofd van de bejaarde gasten, ik en mijn broertje (4 jaren oud), dien ik nog niet genoemd heb, doch die ook daar was, achteraan, naar de plek, waar de Keizer noodzakelijk langs moest komen, om weder zijn rijtuig te bereiken.
Hier zij het mij vergund, den Lezer te verzoeken, voor een oogenblik zijne aandacht te vestigen op mij, wier toenmalige gedachten zoo veel overeenkomst hebben met de denkbeelden, welke zich de Zweedsche Landlieden onder gustaaf IV (volgens het genoemde stukje) van een' vorstelijken persoon vormden, dat ik niet kan nalaten, dezelve in al hare kinderachtige dwaasheid bloot te leggen, ten einde die overeenkomst duidelijk te doen blijken. Een Vorst, een Keizer althans, stelde ik mij voor als een' het gewone menschengeslacht in ligchaamsgrootte ver te boven gaanden man, met een norsch, gansch onvriendelijk gelaat, langen zwarten baard en dito wenkbraauwen, donkere vonkelende oogen; die voor niemand een goed woord overhad, en, als hij ging, statig voortstapte in zijnen langen wit satijnen, met kleine bloemen geborduurden tabbaard, waarvan de sleep door twee kleine jongens gedragen werd; zijn hoofdhulsel eene groote puntig toeloopende muts, almede van wit satijn met gekleurde bloempjes; het geheel een voorwerp van angst en schrik, waarvoor een ieder, en wel inzonderheid een kind, doodelijk bang wezen moest. En zulk een voorwerp ging ik zien! Tegen zulk een schrikbeeld zouden welligt mijne ouders het wagen te spreken! Ik weet niet, of ik zonder hunne tegenwoordigheid wel met het gezelschap zou hebben durven medegaan!
Daar naderen, van den tuinman vergezeld, drie heeren

{==618==} {>>pagina-aanduiding<<}
van gewone grootte en op de gewone wijze gekleed; de voorste met een' grijs lakenschen rok aan, eene zwarte das om den hals, laarzen aan de beenen, gekapt, volgens de mode van dien tijd, met boucles en een' staart, wit gepoederd, met een' hoed op..... neen af, want de man beantwoordde den groet der heeren en boog tegen de vrouwen van ons gezelschap. En nu die man - hij was de Keizer! Noch wit satijnen tabbaard, noch sleepdragers, noch puntmuts, noch zwarte lange baard, noch onvriendelijk gelaat, noch reusachtige gestalte; een mensch als andere menschen, en zelfs bij uitstek eenvoudig en minzaam, dat was de Keizer!! Men verbeelde zich mijne verbazing!
Na een kort gesprek, voldeed jozef II aan het verlangen, dat hem de eigenaar der hofstede te kennen gaf, van hem in zijn huis te mogen ontvangen, en eene der dames had de eer van door den Vorst zelv' de zaal, ter opwachting bestemd, binnengeleid te worden. Toen wij allen daar gekomen waren, werd den Keizer wijn aangeboden; hij bedankte en zeide: ‘Je ne bois que de l'eau.’ - Daarop, hem gevraagd zijnde, of hij Amsterdam reeds gezien had, antwoordde hij: ‘Pas encore; je tiens la capitale pour la bonne bouche, cette ville puissante, avec ses négociants, dont un coup de plume fait trembler l' Europe!’ Iemand uit de onzen hernam hierop: ‘Il en a pu être ainsi autrefois, Monseigneur! mais en ce moment où nous sommes, en guerre avec l' Angleterre, la prise de nos vaisseaux marchands est fort à redouter et ne saurait qu'être ruineuse pour les négociants et desastreuse pour la patrie entière. Si nous osions nous flatter de l'intercession de Monsieur le Comte, peut-être qu'un accommodement......’ - ‘Je joindrai mes prières aux vôtres,’ antwoordde de Keizer, ‘pour que le Ciel vous accorde la paix!’ Daarop eene beleefde buiging in het rond makende, verliet hij ons.
Om het belangrijkste van het gesprek met jozef II niet te onderbreken, heb ik tot nog toe eene kleine bijzonderheid achterwege gelaten, zonder welker vermelding ik echter dit verhaal niet eindigen wil. Zij is deze. Kort na het binnentreden van den Vorst, terwijl deze zich bezig hield met het gezigt op het Meer, en over de scheepvaart op dat groote water met den eigenaar der hofstede sprak, vroeg de heer uit jozef's gevolg, die mijne moeder ingeleid had, zeker bemerkende, dat mijn broeder en ik zich digt aan

{==619==} {>>pagina-aanduiding<<}
haar aansloten, of wij hare kinderen waren, en zeide, toen zij toestemmend geantwoord had: ‘Madame, vous devriez les présenter au Comte de Falckensteyn; il aime beaucoup les enfants.’ Waarop mijne moeder ons bij de hand vatte, een paar schreden voorwaarts deed, en de vrijheid nam van den Keizer aan te spreken met de woorden: ‘Permettez moi, Monsieur le Comte, de vous présenter mes enfants.’ Dit geviel wél; de Keizer wendde zich naar ons om, begroette mij vriendelijk met de woorden: ‘Bonjour, Mademoiselle!’ streek mijn' broeder onder de kin, zeggende: ‘C'est un joli garçon!’ vroeg voorts aan mijne moeder, of zij nog meer kinderen had, en bleef zich nog eenige oogenblikken met haar onderhouden.
Nadat den Vorst uitgeleide gedaan en hij weder in zijn rijtuig gestapt was, werd natuurlijk nog een' gerumien tijd onder het gezelschap van de zoo onverwachte als belangrijke en aangename ontmoeting gesproken, en alwat de Keizer gedaan en gezegd had nog eens herdacht en herhaald. Dit alles nu heb ik sedert zoo dikwijls hooren oververtellen, dat het mij onuitwischbaar in het geheugen is geprent geworden, en ik derhalve thans meer van het gebeurde heb kunnen zeggen, dan het geval zou zijn geweest, indien ik blootelijk op mijne herinneringen, uit hetgeen plaats greep toen ik slechts zes jaren oud was, had moeten steunen.
Of jozef II ooit weder aan de vermelde ontmoeting gedacht hebbe, is mij niet bekend; of hij woord gehouden en voor ons gebeden hebbe, evenmin; maar dat zijne gezindheden jegens mijn Vaderland niet zoo vriendschappelijk waren, als zijne manier van spreken tegen enkele personen uit hetzelve, is alras gebleken. Naauwelijks te Weenen teruggekeerd, verlangde hij (gelijk bekend is) de vernietiging van het Barrière-Tractaat, (onze veiligheid tegen Frankrijk en het huis Oostenrijk) en later de vrije vaart op de Schelde. Acht millioenen schats kostte ons in 1785 het afwenden van den oorlog, met welken hij ons bedreigde; en zoo werd bewaarheid, wat frederik de Groote gezegd had: ‘Het Gemeenebest zal mijn' broeder jozef wel met een drinkgeld tevreden stellen.’ Maar zonder zijn bezoek waren wij welligt van zijne onbillijke eischen en bedreigingen en van eene lastige geldspilling bevrijd gebleven.


Oculisten.

Toen onlangs de beroemde oogarts gräfe gestorven was, bevond men, dat hij een vermogen van honderdduizenden had nagelaten. Stieglitz, die als een arme dokter naar Hanover kwam, laat, zegt men, een half millioen na. Met betrekking tot eene Fransche oogendoktores, die kort ge-
{==620==} {>>pagina-aanduiding<<}
leden stierf, schrijft een Parijzer blad: ‘Aan het gasthuis der stad Auxerre is eene som van 100,000 francs, tot het verzorgen van arme en zieke matrozen, vermaakt. Dit legaat is door zekere rose mullot nagelaten, die uit eene matrozen-familie afkomstig was. Aan het vermogen, waarover zij op eene zoo menschlievende wijs beschikt heeft, was zij op eene zeer merkwaardige wijs geraakt. Nadat zij lang als meid gediend had, trad zij in het huwelijk en leefde zeer kommerlijk. Rose mullot was eene groote liefhebster van honden, en had eens het verdriet, dat haar liefste hondje door eene oogkwaal aangetast werd. Tegen deze kwaal bezigde rose een middel, hetwelk zij eens door hare moeder had hooren aanprijzen; en ziet, het hielp. Door deze goede uitkomst aangemoedigd, wendde zij het ook op menschen aan, en trad in kompagnieschap met een' Parijzer arts. Hierdoor gedekt, trotseerde zij alle tegen haar begonnen regtsgedingen, en won gedurig meer vertrouwen en uitgebreider praktijk. Uit deze bron ontstond rose mullot's aanzienlijk vermogen. Toen zij stierf, bedacht zij in haren laatsten wil ook de honden, als de eerste oorzaken van haar geluk en de voorwerpen harer onafgebrokene genegenheid: zij beschikte ter verzorging van zieke honden almede eene som van 500 franken.’


Levensredding door een' kwinkslag.

Een der ijverigste verdedigers van het Royalismus in Frankrijk was de in der tijd zeer bekende martainville, gedurende de restauratie eerste Redacteur van het dagblad le Drapeau blanc. Nog slechts een vijftienjarige knaap, werd hij voor de revolutionaire regtbank gebragt, onder de beschuldiging, schrijver te zijn van een stukje, dat ten titel had: Tabel van het maximum van levensmiddelen en koopwaren. Toen bij deze gelegenheid de voorzitter der regtbank, in het denkbeeld misschien dat hij tot den ouden Adel behoorde, hem de martainville noemde, antwoordde hij snedig: ‘Burger-President, ik heet niet de martainville, maar blootelijk martainville. Ik verzoek u, niet te vergeten, dat gij hier zijt om mij te verkorten, niet om mij te verlengen.’ Al de regters schoten in een schaterend gelach; want zelfs onder de bloedigste tooneelen van het schrikbewind lachte men in Frankrijk! Martainville werd van de tegen hem ingebragte beschuldiging vrijgesproken. Men vond hem te kort voor de guillotine!

No. XI. Meng. bl. 526. reg. 9. leze men palladio.






{==621==} {>>pagina-aanduiding<<}

Mengelwerk.




Redevoering over mr. Johan van Heemskerk,


bijzonder als prozaschrijver, aangetoond uit zijne Batavische arcadia, en het gewigt derzelve voor de kennis van de zeden en gewoonten onzer voorvaderen.


Door J. van Harderwijk, Rz. (*)

Wanneer men eenen blik werpt op de Geschiedenis onzer vaderlandsche Letterkunde, en meer bepaald het oog slaat op de Dichters en Taalopbouwers, die dezelve met hunne onsterfelijke werken hebben verrijkt, dan streelt het ons, dat wij in zoo vele verschillende vakken van Poëzij en Letterkunde voor den nabuur niet behoeven te wijken, maar hem, in verhouding tot de beperkte plek, waarop onze letterkundige bloemhof tiert, meer schoonheden kunnen aanwijzen, dan waarop hij, zoo vaak met minachting op onze letterkundige voortbrengselen nederziende, trotschelijk zich verheft. Geen dichtsoort, geen schrijftrant is er, waarin de Nederlander ook niet zijne werken geleverd heeft. Gij kent ze bij name, M.H., die starren, die, in het gouden tijdvak onzer letterkundige geschiedenis, in de roemvolle zeventiende eeuw, aan onzen letterkundigen hemel hebben geschitterd; maar gij herinnert u niet minder zulk eene aanzienlijke rij van Dichters en Pro-
{==622==} {>>pagina-aanduiding<<}
zaschrijvers, die, vroeger of later, door hunne letterkundige voortbrengselen, belangrijke bijdragen tot het gebouw onzer vaderlandsche Dicht-, Taal en Letterkunde hebben aangebragt. Te bejammeren is het, dat sommige dier letterkundige werken, wel geheel, als 't ware, toebehoorende aan den tijd, waarin zij het licht zagen, en buiten twijfel den onmiskenbaren stempel dragende van den stand, waarop poëzij en proza zich bevonden, zoo zeer in vergetelheid geraakt zijn, en omtrent dezelve maar al te veel het stilzwijgen wordt bewaard. Het is waar, men heeft vooral in den laatsten tijd getracht, vele werken van beroemde mannen, van sieraden onzer Letterkunde, uit de vergetelheid terug te roepen; waar velen blijven in onze dagen toch niet zelden als in eenen hoek verborgen liggen. Wij weten, door het afleggen van den ouden vorm en het aandoen van een nieuw gewaad, zijn sommigen uit dien mist der vergetelheid te voorschijn gekomen, en, uitgelokt door het bevallige kleedje, zijn velen onzer
Landgenooten met het wezen en de innerlijke waarde dier werken, of wel voor het eerst bekend, of bij vernieuwing aan dezelve herinnerd geworden. Der Zeestraat van 's Hage naar Scheveningen, een der zinrijkste gedichten van den vernuftigen huygens, viel niet lang geleden dat lot ten deel; de gevoelige, godsdienstige en stichtelijke poëzij van den edelen camphuysen genoot die eere; terwijl nu en dan in keurige verhandelingen de onwaardeerbare en te weinig op prijs gestelde verdiensten van eenen justus van effen, van eenen van vondel als prozaschrijver, van eenen johan de brune als menschkundig zedeschrijver, van johan van heemskerk als Dichter, en anderen, in het licht gesteld en regtmatige hulde toegebragt werden. Er zijn er echter meerdere, die voor de letterkundige Geschiedenis onzes Vaderlands van het hoogste belang zijn; en onze Geschied-, Letter- en Oudheidkundigen kunnen voorzeker den verdienstelijken scheltema niet genoeg dank weten, vele zulke Schrijvers en hunne
schriften in derzelver waarde, in zijn belangrijk Geschieden Letterkundig Mengelwerk, te hebben doen kennen.

{==623==} {>>pagina-aanduiding<<}
Als zoodanig maakte hij ons met den door mij het laatst genoemden Dichter johan van heemskerk bekend, wiens Minnekunst, Minnebaat, Minnedichten en Mengeldichten met veel lof bekend zijn geworden.
Van dezen Dichter is een wezenlijk sieraad onzer Letterkunde voorhanden, dat in onzen tijd misschien ook te veel vergeten ligt, en hetwelk, voor de ontvouwing onzer oudste vaderlandsche Geschiedenis van zeer veel belang zijnde, tevens een bewijs oplevert van de belezenheid en geleerdheid des Schrijvers, en van den levendigen, bloemrijken en sierlijken stijl dier dagen. Ik had mij voorgenomen, M.H., u heden eenigzins meer met dat geschrift bekend te maken, en u johan van heemskerk als Prozaschrijver te doen kennen, door u over zijne Batavische Arcadia, en het gewigt derzelve voor de kennis van de zeden en gewoonten onzer Voorvaderen, te onderhouden. De aangenaamheid des onderwerps strekt mij wel ten waarborg van uwe belangstellende aandacht, doch ik roep die echter voor mijzelven van uwe welwillendheid bescheiden in.
Eerst wensch ik u iets omtrent den persoon van van heemskerk mede te deelen, om daarna over het genoemde werk u te onderhouden.
Johan van heemskerk werd in het jaar 1597 te Amsterdam geboren. Hij was de neef van den beroemden van heemskerk, die zijnen naam in de jaarboeken onzer Geschiedenis, door zijnen togt naar Nova Zembla en den glorierijken zeeslag voor Gibraltar, vereeuwigd heeft, bloedverwant van den onsterfelijken hugo de groot, bij wien hij, als lid van het huisgezin, toen hij den zomer van 1624 te Parijs doorbragt, verkeerde, en op wiens vriendschap en toegenegenheid hij zich steeds met reden verhief. Heemskerk oefende zich van 1617 tot 1621 in de Regtsgeleerdheid aan de Hoogeschool te Leiden, en handhaafde door een werkzaam en nuttig leven den roem van zijn geslacht. Na ook buitenslands, in zijne betrekking als Advocaat, werkzaam te zijn geweest, bleef hij, na zijne terugkomst, in 's Gravenhage wonen en aldaar de

{==624==} {>>pagina-aanduiding<<}
regtsgeleerde praktijk uitoefenen. Hij zette zich later te Amsterdam neder, alwaar hij in 1640 den post van Schepen bekleedde, en in verscheidene ambten, gedurende vijf jaren, met lof diende; vervolgens werd hij tot den aanzienlijken post van Raadsheer in den Hoogen Raad geroepen, in welken stillen en gerusten werkkring hij bleef tot den jare 1656, toen hij onverwachts aan zijne betrekkingen en vrienden, aan geleerdheid en letteren, door den dood ontrukt werd. Zoo als wij reeds zeiden, was hij als Dichter tot vóór weinige jaren minder bekend; doch zijne poëtische verdiensten zijn, gelijk wij opmerkten, door den Heer scheltema, in het ware licht geplaatst. Als lieftallig minnedichter, en ook als navolger van eenige lierzangen van horatius, of dichtwerken van ovidius, prijst hij zich door geestigheid en zachtheid aan; en de Heer scheltema maakt geene zwarigheid, hem als minnedichter, na hooft en poot, bij cats, joncktijs, reael en westerbaen, in den eersten rang te stellen. Dan, M.H., wij kunnen en behoeven ons niet langer bezig te houden met de dichterlijke verdiensten van van heemskerk, en gaan dus tot ons onderwerp, na het aangemerkte omtrent zijnen persoon en maatschappelijke betrekkingen, meer bepaald over.
Het is ons, uit hetgeen wij van van heemskerk weten, gebleken, dat hij een man was van uitstekende geleerdheid en fijn vernuft. Bekend, blijkens zijne navolgingen van ovidius en horatius, met de schriften der Ouden, zal hij, buiten twijfel, met de herderszangen der Grieken gemeenzaam zijn geweest, die inzonderheid Arcadië als het hoofdtooneel van het herdersleven beschrijven. Arcadië, het Grieksche Zwitserland, ligt in het hart van den Peleponnesus. Hooge bergen, met de schoonste bosschen bezet, bedekken hetzelve; vruchtbare valleijen, bloeijende landouwen leveren de bevalligste tooneelen op; terwijl in de vette weilanden de kudden, onder het opzigt van den Arcadischen herder met den herdersstaf of de fluit in de hand, en aldaar al de rust en genoegens van het idyllische leven genietende, in menigte gra-
{==625==} {>>pagina-aanduiding<<}
zen. Dicht- en Toonkunst werden bovenal door de Arcadiërs beoefend. Pan werd als de God der Arcadische herders verëerd, die echter hun leven niet altijd in tooneelen van zedelijke onschuld, tusschen de zorg voor hunne kudden en akkers, tusschen Muzijk, Dans- en Dichtkunst verdeelden. Van dit Arcadië gewagen nu de zangen der Dichters; daarop wijzen zij ons, als op den bloemtuin des levens, als op eene gouden eeuw, waar, in den schoot der landelijke natuur, onder den stillen en onbewolkten hemel, de mensch slechts nadenkt over de wijze, op welke hij zorgeloos, door onschuldige vreugde, zijn aanzijn verhoogen en veraangenamen zal; daarin worden ons al die tafereelen van een betooverd land, die verbloemde liefdesverhalen afgeschilderd; en het zijn zulke tafereelen, aan welke zij allen het opschrift van Arcadische gegeven hebben.
Spanje, Italië en Engeland hadden reeds dergelijke werken geleverd. Ook deze, M.H., zullen heemskerk niet vreemd zijn geweest; terwijl de geest des tijds, waarin hij leefde, hem bovendien nog wel aanleiding kan gegeven hebben, om zijn werk op dusdanige leest te schoeijen. De Muider Drossaard vooral had het getoond, hoe de Nederduitsche taal in het beschrijven van vrijaadjen, waarbij men van allerlei Arcadische spelen droomde en alles door liefde verhoogd werd, niet voor de Italiaansche of Fransche behoefde te wijken; en er was ook, zoo als een geleerd Schrijver opmerkt, wanneer men den toenmaligen staat onzer letterkundige Geschiedenis nagaat, in het eerst der zeventiende eeuw bij onze Dichters eene allerzeldzaamste zucht, om hunne gaven dienstbaar te maken aan het genoegen en de eer der jufferschap.
Heemskerk wilde dan een zoodanig jufferwerk leveren, en verlangde, dat de Nederlanders, even als de Italianen, Spanjaarden en Engelschen, hun Arcadië zouden bezitten. Dat hij ook dien naam aan zijn werk gaf, deed hij niet enkel uit zucht tot navolging, maar ‘omdat hij het lage en moerassige Holland,’ om deszelfs eigendommelijke heerlijke streken, ‘als zijne lustige en vermakelijke landouw beschouwde,’ en daardoor op het denkbeeld kwam,

{==626==} {>>pagina-aanduiding<<}
om het Vorstelijk 's Gravenhage, wiens Vijvermaagd den vreemdeling zoo veel schoons in paleizen, bosch en lustwaranden aanwijst, bij eene Batavische Arcadia te vergelijken.
Deze bevallige Batavische Arcadia zag in het jaar 1637 te Amsterdam het licht. De eerste druk was zeer spoedig uitverkocht; eene tweede oplage werd noodzakelijk; dezelve verscheen met vermeerderingen en verbeteringen van den Schrijver, die ‘door inzigt van rijper jaren, en omslag van ernstiger bezigheden, afkeerig was geworden om bloemen en bladen voor vruchten voort te brengen, en dus met vele deftige en gedenkwaardige zaken het werk zelf, en inzonderheid de aanteekeningen, verrijkt heeft.’ Heemskerk's Arcadia is sedert verscheidene malen, in 1648 reeds voor de vijfde reis, en het laatst nog in 1756 in 's Hage, herdrukt geworden; in 1729 had men reeds al de aanhalingen uit vreemde Schrijvers in de toenmalige uitgave overgezet, en dus hierdoor hetzelve voor meer algemeen gebruik en nog aangenamer lectuur dienstig gemaakt: het is uit de laatste uitgave, dat wij u verder met heemskerk's behagelijk loof- en lijstwerk willen bekend maken.
Het oogmerk van dit geschrift is de voorstelling van vele bijzonderheden uit onze oudste Vaderlandsche Geschiedenissen en de ontvouwing van vele merk- en wetenswaardige aangelegenheden, de zeden en gewoonten onzer Voorvaderen betreffende, ten doel hebbende, om ‘aan onze Hollandsche jeugd een uitheemsch tijdverdrijf te verschaffen, dat haar al mallende de liefde tot het Vaderland en den ijver voor de vrijheid zoude inscherpen.’ Hij doet dit ook; en het werk bevat eenen schat van geleerdheid, van Oudheid- en Geschiedkunde, van Regtsgeleerdheid en schoone proeven van Dichtkunst tevens, waarmede dan ook, zoo als ergens gezegd is, de galanterie op eene aardige en bevallige wijze verbonden wordt.
Een speelreisje, op eenen dag uit 's Hage naar Katwijk over Rhijnland, door eenige jongelieden gemaakt, kiest de Schrijver voor zijn verdicht tafereel, en geeft aanleiding

{==627==} {>>pagina-aanduiding<<}
tot die gesprekken der reisgenooten, waarin al dat belangrijke en aangename voorkomt. Het is een gezelschap van vrolijke vrienden, waarin de liefde tevens hare lonkjes en lachjes rondwerpt, en waar onschuldige boert en scherts het genoegen vermeerderen. De bedeesde en bijna hopelooze reynhert, die de onvergelijkelijke rosemond zoo gaarne de zijne wenschte te noemen, de goede wouther, die men zoo verlangend aan radegond, dat meisje, dat het ten volle deed blijken, ‘dat het geenszins het geringste van verstand in eene vrouw te achten is, goed verstand van het huishouden te hebben,’ verloofd zag; waarmond, de letterminnaar, die met deze liefdesgevalletjes lacht, en de door eigene schuld in zijne minnarijen zoo ongelukkige diederik, maken de handelende personen uit. Op het genoemde togtje worden nu de onderwerpen behandeld, die ons met de afkomst onzer Voorvaderen, hunne wetten, voorregten en regeringsvormen, hunnen moed en hunne trouw, hunne vrijheidsliefde en afkeer van dwingelandij op de aangenaamste en leerzaamste wijze bekend maken. De stijl is geheel naar den aard van elk onderwerp, hoewel hier en daar niet vrij van die weelderigheid en dichterlijke versierselen, die, bij overtolligen opschik en gezochtheid, meer het kunstige dan het natuurlijke en eenvoudige kennen doen. Het Nederlandsche proza, de waarlijk klassieke gewrochten van dien tijd bezaten doorgaans dit gebrek; de figuren, de beelden, het zoogenoemde poëtisch-proza, alles toont, dat heemskerk dat losse en ongedwongene niet bezat, hetwelk later meer in den schrijftrant van brandt en anderen uitblonk. Eene kieschheid echter, hoe dartel en weelderig soms, die wel eens te vergeefs bij andere Schrijvers en Dichters van dien tijd gezocht wordt, kenmerkt zijne Arcadia; en geene
‘wulpsche ongebondenheid’ deed hij, evenmin als de zoo verdienstelijke verbeteraar van den Hollandschen schrijfstijl, van effen, ‘hoe ook bewimpeld, zulk vergif, dikwijls hoe fijner hoe kwaadaardiger, uit zijne pen op de Nederlandsche zeden druipen.’ De eerbiedwaardige lublink, roemde het proza van heemskerk hoog; hij

{==628==} {>>pagina-aanduiding<<}
schreef eens: ‘dat hij voorheen dikwijls had nagedacht, wat hem toch in zijnen jeugdigen leeftijd zoo bijzonder in de geschriften van heemskerk had bekoord; bij gevorderde jaren was hij overtuigd geworden, dat het zeker dit verschil van stijl naar eisch van het behandelde was, en vooral ook deszelfs rijkdom in beelden, niet minder dan in de gedichten van Vader cats.’ In het beschrijven, M.H., is het nu en dan alsof wij eene schilderij van frans hals, ter burg, van mieris, both of ruisdaal aanschouwen; het keurige, fijne, de ‘toontjes en kneepjes,’ die het eigendommelijke van hooft uitmaken, hervinden wij hier.
Wilt gij eene proeve? Ik bied u de beschrijving van eene juffer, eene heldere brunette aan, en gij zult voorzeker de détails en de levendigheid der kleuren bewonderen. Zij wordt beschreven, zoo als diederik en rosemond haar aan het strand ontmoeten: ‘Schoon van aanzicht, en welgemaakt van leden. Haar verw liep wat na den bruinen; maar 't was een bruin zoo helder, en zoo minzaam, dat 'er nauw iet minnelijkers te bedenken is. Haar oog was wonder wakker en vriendelijk, haar lach uitermaten bevallig, haar zedigheit zoet, en al dit, zoo aardig onder een gemengt, maakte een aangenaamheit in 't oog van de aanschouwers, die de gunst van alle, die haar zagen, krachtelijk na zich trok. 't Gewaat, daar zoo schoonen lichaam in omvangen was, was niet min aardig en welvoegende: zijnde een bleekgroen Satijnen hongerlijn, de verw van 't wilgebladt zeer nakomende: gebeelt met gestikt loofwerk, en geboort met een klein net kantje van gout en zilver. Den onder-rok (dien men, doordien de boven-rok opgespelt was, meest zag) was van wille nopjes; de bef, met een netten neusdoek daarover, quam sluikjes om de schouderen, en de neusdoek voor op de borst met twee afhangende tippen, waaraan een klein scheidsel, tusschen beiden open gelaten, vertoonde aan den boesem even 't begin van een sekere poeselige rondigheit, die het gantsche gestel van den hals en 't halsgewaat, met zijn weemelend op en neer gaan, een zonderlinge

{==629==} {>>pagina-aanduiding<<}
aangenaamheit gaf. Om hals en armen hadze schoone peerlen: een roose van diamanten op de borst: En op 't hooft een swarte hoedt, geciert met afhangende witte en bleekgroene pluimen. Aan haare handen hadze witte doorsneden hantschoentjes, en in d' eene van dien een waaijer, waar de verwen van zilver en groen met verscheiden beelde-werk kunstig ondereen inspeelden. Zoo schoonen en bevalliglijk gekleeden jonkvrouw hielt het oog van rosemond.....’ Maar genoeg, M.H.! Is het niet alsof gij in een onzer Museums een schilderijtje van ter burg voor u ziet? Voorzeker! wanneer men in de uitgekomen Camera obscura de beschrijving bewondert van de oude tante, bij wie menschen op een kopje thee komen om verder het avondje te passeren, en waar hildebrand ze onder anderen beschrijft: ‘Zij heeft van het beste op, met een net wit satijn lintjen met tandjes, - zij draagt het haar gepoederd, althans er komt een weinigjen van dat wit, met een mesjen gelijk gestreken op haar voorhoofd, en dat staat heel wel bij haar helder welgedaan gezigt; zij heeft om haar hals een aardig snoertjen van kleine paarlen, met een juweelen bootjen, en een hoogen dikgeplooiden kamerijkschen doek in haar lage japon van weerschijne zijde met ruim lijf,’ dan zal men het schoone in dat oude waarlijk niet zoo geheel voorbijzien, maar veeleer toestemmen, dat hildebrand zich een groot meester heeft ten voorbeelde gesteld, zonder eigene oorspronkelijkheid te verliezen.
Zoo gij een' tegenhanger mogt verlangen, ik durf u gerust opwekken en aanraden, om de beschrijving te lezen van eene landjonkvrouw, reeds door den Hoogleeraar siegenbeek, in zijne Proeve van Nederduitsche Welsprekendheid, om de bevalligheid en geestigheid, opgenomen. Wanneer gij dat geestige zangstertje (onder dien naam is zij bij heemskerk bekend) in al hare zachtheid en beminnelijkheid voor u ziet, met hare nette en bevallige kleeding, dan zult gij een tafereeltje als van metzu, in al deszelfs eigendommelijke uitvoerigheid, aanschouwen; het zal u de nedergezette Camera obscura zijn,

{==630==} {>>pagina-aanduiding<<}
waarin gij de fijnste schakeringen der voorwerpen zult wedervinden. Gij zult het moeten toestemmen, dat een schilder model noch costum behoeft, wanneer hij zulke beschrijvingen voor zich ziet; en gij zult tevens erkennen, dat dezelve getuigen van heemskerk's levendige voordragt en meesterschap over de taal.
Zoo gij eenen breeden en fikschen trant zoudt willen bewonderen, ik zou u dan wijzen op het wijf uit de herberg, ook door den Hoogleeraar aangehaald. Dan zoudt gij de onhebbelijke kasteleinesse, ruw van vorm, ongemanierd van zeden, de furie voor u zien, die, tot oneer van het lieve geslacht, het beste schijnt tevreden te zijn, als vechterijen en zuiperijen de hoofdbezigheden harer woeste en tierende kalanten uitmaken. Het is geene schets, M.H.; het is eene uitgewerkte schilderij! Het is het sterksprekendste contrast van onbeschaafdheid en ruwheid met welopgevoedheid en bevalligheid; doch ik mag, schoon zij naar het leven is geteekend en ik u de lezing aanbeveel, niet voortgaan, om u die hofmeesteresse te doen kennen, die, met de kan in de hand, al slingervoetende naar den wagen komt, waar zij de eerbaarheid der herderinnen en de bescheidenheid der herders zoo zeer tergt, dat zij den voerman bevelen, dadelijk met zijn drinkgelag te eindigen en zonder uitstel af te rijden. Het geheel, wel iets hier en daar van het min kiesche van jan steen bezittende, zou ons, buiten twijfel, aan het penseel van eenen frans hals herinneren, stout en breed behandeld, natuurlijk en krachtig van coloriet.
En, M.H., al dat sierlijke, al dat bevallige is nu het lijst- en loofwerk, waarin het meer belangrijke, leerzame en nuttige besloten is, en dat, hoe soms ook overladen, en zich, door zonderlinge mengeling van boert en ernst, wel wat bont vertoonende, het hoofdwerk des te treffender en verrassender doet uitkomen. Dat hoofdwerk nu is, ons met vele gewigtige zaken onzes Vaderlands en onzer Voorvaderen te doen bekend worden. Heemskerk doet het op eene duidelijke en krachtige wijze, die nog meerdere waarde ontvangt door de hoogstbelangrijke aanteekenin-
{==631==} {>>pagina-aanduiding<<}
gen, waarmede hij zijn werk verrijkt heeft. Veel geleerdheid en belezenheid ten toon te spreiden was eigen aan den tijd, waarin hij leefde, toen alle geleerden hunne werken met uitgebreide aanteekeningen als opvulden: ook dien overvloed vindt men hier; doch alles is hoogstlezenswaardig en tot wezenlijke toelichting dienende. Wij willen trachten een doorloopend verlag van vele bijzonderheden te geven, die door het gezelschap, dat wij nu eenigzins kennen, behandeld en besproken worden.
Heemskerk geeft ons, na de afkomst onzer Voorvaderen geschetst, van de Grafelijke tijden, vooral van de verdeeldheden der Hoekschen en Kabeljaauwschen, in het breede gewaagd te hebben, eene beschrijving van ‘de vrijheid van dat vrije volk, genoegzaam ongekreukt van eeuwe tot eeuwe, hand over hand, den nazaten overgegeven, en zorgvuldiglijk bij hetzelve bewaard gebleven; hoe het de ondragelijke boeijen van eene schandelijke en nooit geledene slavernij, wreveligerwijze aan hals en aan handen gelegd, en alle teekenen van dienstbaarheid manhaftig heeft doen afschudden; hoe het, door Gods genade, zoo vele ijselijke bloedbaden, schrikkelijke verwoestingen, door de nooit genoeg volprezen oorlogsdaden der Nassausche helden ontworsteld is; hoe de Nederlanders, van open en minnelijken aard, zeer genegen zijn tot den handel, bekwaam tot alle kunsten, onbekende kusten bezocht hebben, tot de uiterste oevers der wereld doorgedrongen zijn. De bloei der letteren, de oorlog ter zee, de winst in koopvaardij, de geheele vestiging der Republiek, alles doet het volk kennen, naauwelijks elders zoo groot, en nergens zoo veel zekerlijk bijeen in het overige Europa, als men in Nederland alleen zien kan.’ Te midden, M.H., van deze geschiedkundige beschrijvingen vindt men belangrijke zaken over het strandregt, het regtersambt, over de verbeurdverklaring van goederen; hoe het meerendeel ook van onze Hollandsche steden, ja geheele landstreken, ‘daarin bij handveste als van ouds wijselijk hebben voorzien, en ten tijde zelfs van de Graven dit bloedafpersend kwaad voorzigtiglijk afgekocht of afgebeden hebben,’ op-
{==632==} {>>pagina-aanduiding<<}
geteekend; terwijl hij, gelijk uit zijn werk blijkt, de voorlooper mag genoemd worden van den verdienstelijken Priester cornelis loos van Mentz,
thomas erast, joannes weiher, maar inzonderheid van onzen beroemden landgenoot balthasar bekker, die door hunne bestrijding des bijgeloofs aan tooverij en krachtdadige medewerking tot afschaffing der heksenprocessen zulken naam en verdiensten verworven hebben.
De eerste wenk tot afschaffing van de pijnbank wordt hier gegeven, en levert ons van heemskerk's liefderijke en verlichte denkwijze tevens het bewijs op; aantoonende, hoe vele onschuldigen, onder schijn van regtsvordering, zijn omgekomen. ‘Hoe kan 't yemant wonder geven,’ zegt hij, ‘dat men door zulk onbesuist recht plegen zoo veele Toovenaars gevonden, of veeleer zoo veele arme menschen tot Toovenaars gemaakt heeft?’ en, terwijl hij dat alles met veel regtskennis ontwikkelt, roept hij uit: ‘Ik wenschte, soo het met de welstandt van 't Gemeenebeste mogt bestaan, dat men van dese wreede wijse van Regtspleeginge onder ons meede geen wetenschap noch wetvorderinge, veel min welgevallen, en hadde!’ Het beuzelpraatje, als of Katwijk Katwijk heeten zoude, omdat de kollen in schijn van katten daar kwamen dansen, gaf waarmond aanleiding, om over betooveren en toovenaars in het breede te spreken.
Van iedere vraag, van elken aardigen kwinkslag trekt waarmond partij, om uit het een en ander belangrijke en merkwaardige opmerkingen, ook omtrent de zeden en gewoonten onzer Voorvaderen, te ontleenen. Zoo, M.H., zal elk uwer het dichtjuweeltje van onzen bellamy, zijn Roosje, kennen; maar bij de regelen:

‘Zoo gij mij nu geen kusje geeft, 
Dan draag ik u in zee!’ 
‘Nu roept en schatert al de jeugd: 
“Draag Roosje nu in zee!”’ 
‘Hij grijpt haar ijlings van den grond 
En loopt met haar in zee!’ 


zullen sommigen niet denken aan hetgeen men omtrent dit

{==633==} {>>pagina-aanduiding<<}
in zee dragen, afkomstig van een oud gebruik onzer Voorvaderen, opgeteekend vindt. Aan het strand zien rosemond en diederik deze stoeijerijen, en heemskerk laat den laatste verhalen, dat wat men ook voorgaf, ten einde de vrijers daardoor den aard van hunne vrijsters zouden leeren kennen, meenende dat, indien het meisje dit haren minnaar ten goede afnam, men daaruit mogt gissen, dat hij eene goede vrouw in haar te verwachten had, dit gebruik afkomstig is van de gewoonte onzer Voorvaderen, die, toen zij nog ruw en onbeschaafd waren, met een schaapsvel of ossenhuid om de schouders liepen, en, zoowel mannen als vrouwen, twee of driemaal daags des zomers in het water sprongen en zich baadden. Heemskerk's gevoelen over het in zee dragen is echter afkeurend, beschouwende hij hetzelve als ‘eene onaardige liefkozerij, te eenemale onguur en buiten alle reden.’
Verder worden door hem verschillende bijzonderheden omtrent het vermaak van het Papegaaischieten, hetwelk door jacoba van beijeren, in gezelschap van vele aanzienlijken en van den Adel des lands, voor eene harer geliefkoosde uitspanningen gehouden werd, medegedeeld. Zuidbeveland was het tooneel dier vermaken, waar Vrouw jacoba menigmaal van hare bedrevenheid in dit voorvaderlijk genoegen blijken gaf, en als Koningin van het Schuttersgilde werd vereerd. Vervolgens berigt hij omtrent haar vele zaken, en vergenoegt zich niet alleen met overigens verschillende gewoonten onzer Vaderen op te geven, maar spoort vele derzelven van zeer vroegen tijd, ook bij andere volken, op.
Dit doet hij voornamelijk omtrent eene gewoonte, die door alle tijden heen het teeken van eerbied, achting en liefde is geweest, en bij ons het blijk van die innige teederheid en genegenheid aanduidt, die eerbare min en echtelijke trouw kunnen aantoonen. Het is die gewoonte, ‘die,’ zoo als bilderdijk zegt, ‘de plaats neemt van een groet;’ en gij gevoelt, M.H., dat hier het kussen bedoeld wordt. Geen wonder, dat in een reisgezelschap, waar men, bij jeugdige vrolijkheid, scherts en dartel ge-
{==634==} {>>pagina-aanduiding<<}
snap, wel eens een kusje zal gestolen hebben, dit ook den veelwetenden en gaarne onderrigtenden waarmond aanleiding zal gegeven hebben, om over deze gewoonte wat breeder uit te weiden. Over een gebruik, waarbij de heiligste eed verzegeld, de innigste liefde uitgedrukt wordt, dat, gelijk onze genoemde Puikdichter zegt:

‘De vonken drijft in de oogen, 
Hoofd- en geestbedwelmend zoet, 
Dat de vlammen spreidt door 't bloed, 
En den boezem van genoegen 
Zuchten, beven doet en zwoegen;’ 


over dat gebruik zullen mijne Hoorders en Hoorderessen dan nog wel eenige oogenblikken heemskerk willen hooren.
‘Het kussen,’ zegt hij, ‘kan geacht worden zoo oud te zijn als de wereld, en die soete vriendelijkheit schijnt plaatse gevonden te hebben, soo haast de menschen wisten datse menschen waren. Immers dat het onder d'eerste Oudt-vaders over duysenden jaren in gebruik is geweest, hebben wij ontwijfelbaar bescheydt van.’ Hij toont aan, dat de alleroudste onder de Grieksche Dichters er meer dan eens in hunne ‘geestige werken’ gewag van maken. ‘Bij ons werden huyden ten daage,’ gaat hij voort, ‘twee woorden gevonden, daar men dese soetigheidt eygentlijk mede beteekent.’ Hij geeft dit op, en bedoelt kussen en zoenen. Het laatste heeft ongetwijfeld zijnen oorsprong van het woord verzoenen; omdat bij eenig ontstaan verschil of gerezen twist ‘dese vriendelijkheidt als voor een Godspenning verstrekt, van dat alles versoent, en de voorige liefde weer in haare volle kragt is.’ De kus is een heilig onderpand van liefde, vrede en eerbied; en hij wijst dit aan, door verder het onderscheid op te geven tusschen den kus der vriendschap, den kus des vredes, den kus des eerbieds, den kus der beleefdheid, en het boos misbruik van het kussen, denkende hier aan den judas- of verraders-kus. Waarmond vergeet niet, zoo als wel van zelf spreekt, hier te gewagen van de kusjes van onzen janus secundus, wiens poëtische kusjes toen reeds in het Ne-
{==635==} {>>pagina-aanduiding<<}
derduitsch door den Ridder westerbaen waren overgezet. Hij breidt dit onderwerp uit, door op te geven, hoe in Spanje en Italië dit gebruik niet bestond, daar argwaan, minnenijd en achterdocht hiervoor de wacht hielden; gelijk ook, naar de leenregten van Lombardijen, een leenman zijn leengoed verloor, wanneer hij des Leenheers vrouw gekust had;
terwijl vooral in Italië en Spanje de man naar alle gestrengheid der wetten, hetzij met geeseling of verbanning, gestraft werd, wanneer hij een meisje een' kus gegeven had. Na breedvoerige aanhalingen, die alle van 's mans geleerdheid, oudheid- en geschiedkundige kennis blijken dragen, doet hij eindelijk allergeestigst, door eenen uitroep van reynhert, die gewoonte, als, volgens de wetten der beleefdheid, bij de Hollanders niet verboden, kennen: ‘Wel,’ riep reynhert, ‘is er om een kusjen in Italiën en Spanjen dus veel te doen, soo zijn wij wel in een gelukkig landt gebooren, daar de meysjes door de wetten selfs van beleeftheidt verbonden zijn, sulken soeten vriendelijkheidt niet te weygeren.’ De bladzijden, M.H., die hij verder aan dit onderwerp wijdt, zijn hoogstbelangrijk; en wie iets over dit gebruik verlangt te weten, zal hier alles vinden, wat zijnen weet- en onderzoeklust bevredigen kan. Van den verraders kus sprekende, zegt hij: ‘Ik wil hoopen, dat wij noch soo veel van de oude Hollantsche opregtigheydt onder ons hebben, dat sulke verdoemelijke grouwelen bij d'onse niet gevonden werden.’ - Dan, M.H., wij zullen onze opgaven van deze mededeelingen staken, vertrouwende, dat gij reeds uit den rijkdom der zaken het naïve, geestige, leerzame en bevallige van heemskerk's schrijftrant zult hebben leeren kennen.
Die kleur en toon, bij zoo veel geschiedkundige belangrijkheid, bragt dan ook dien opgang te weeg, die zijner Batavische Arcadia te beurt viel. ‘Het togtje,’ zegt de Schrijver van Hollands roem in Kunsten en Wetenschappen, ‘loopt in éénen dag af, en zeker is het te bejammeren, dat heemskerk zijn plan niet heeft kunnen volvoeren, om hetzelfde gezelschap, van tijd tot tijd, door de

{==636==} {>>pagina-aanduiding<<}
voornaamste steden van Holland om te voeren, en zich van al het merkwaardige, tot de oudheid, de geschiedenis of de zeden en gewoonten onzer Voorvaderen, betrekking hebbende, door den kundigen op de plaatsen zelve te laten onderrigten; dan hadden wij veelligt op eenen Hollandschen anacharsis kunnen roem dragen.’
Hoezeer nu, M.H., onze Letterkunde hiermede niet verrijkt is geworden, zoo hebben echter, na heemskerk, vele Schrijvers zijnen trant, die nieuwe soort van Letterkundige voortbrengselen in onze taal, nagevolgd, en hem tot model gekozen. Onder deze schriften kunnen wij als de verdienstelijkste noemen de Walchersche Arcadia van gargon, de Zuidhollandsche van bruin, ook de Arcadische Vrijerijen van onzen le francq van berkhey; doch geen hunner heeft heemskerk in naïviteit en geestigheid, bij ernst en geleerdheid, kunnen op zijde komen. Hollands Arcadia van loosjes mag voorzeker onder die allen bovenaan geplaatst worden. Zij, die het, na heemskerk, beproefden om in dien trant te schrijven, zijn er voor uitgekomen, dat zij zich heemskerk ten voorbeelde hebben gesteld, en de getuigenissen van sommigen dier Schrijvers zijn zoo vele lofspraken op onzen verdienstelijken Geleerde en Dichter. ‘Wij hebben,’ zegt gargon, ‘den grooten heemskerk, dien wijzen en doorgeleerden Raadsheer, tot een voorganger, wiens volgeestige Arcadia de toejuiching van alle onze Vaderlanderen verdient en verkregen heeft, en genoemd zal worden, zoolang men onze taal spreken zal.’ Zoo zegt van berkhey, dat zijn werk den oorsprong verschuldigd is ‘aan den eerbied en den smaak zijner jongere jaren voor de eenvoudige en eerbare zangen, vooral in navolging van heemskerk,’ dien hij zich heeft trachten ten voorbeelde te stellen. Wij zien dus, M.H., hoe hagchelijk het is, den trant eens anderen na te volgen, wanneer men niet met die gaven is toegerust, vereischt, om, bij het behoud van eigendommelijkheid en oorspronkelijkheid, iets te leveren,
dat met het vernuft en den schrijfstijl des zoodanigen is gelijk te stellen; en het blijkt maar al te duidelijk, hoe onberaden

{==637==} {>>pagina-aanduiding<<}
het is, om, geprikkeld door de zucht van mogelijk meerder naam te maken, den schrijftrant van eenen bij het publiek opgang makend Schrijver na te volgen; men ziet, (dit zij echter zonder bepaalde toepassing op de navolgers van heemskerk gezegd) hoe velen op de klippen van eigenwaan schipbreuk lijden. Wie den aanleg, den geest, de geleerdheid van zulk eenen Schijver niet bezit, zal wel schrijven, maar de Letterkunde met niets blijvends verrijken; en wanneer ook weder allen zulk eenen trant voor den hunnen verkozen, dan zou de eentoonigheid spoedig voor de verveling, de verveling voor de onverschilligheid, de onverschilligheid voor minachting plaats maken. Men hoede er zich in onze dagen voor: de zucht naar het vreemde, het wonderbare, is ook bij ons al te veel doorgedrongen, en waar een Schrijver onder ons opstaat, die, in proza of poëzij, de vonken zijner oorspronkelijkheid doet schitteren, daar kruipen niet zelden velen hem na, die eindelijk niets anders leveren dan de doorslaande proeven van hunne zwakheid en onbedrevenheid. Allen waren ten tijde van heemskerk en na hem geene heemskerken, evenmin als men thans vele hildebrands of jonathans vinden zal.
Dan, M.H., wij keeren tot de Arcadia van onzen Schrijver terug. Het geheele werk bevat eene afwisseling van onderwerpen, die, in eenen sierlijken en bevalligen stijl voorgedragen, boeijen en veel leerrijks en nuttigs bevatten. Te midden nu van zoo vele belangrijke bijzonderheden is het bovendien doorweven met schoone gezegden, geldende voorschriften en erotische dichtstukjes, die den toon van natuurlijke eenvoudigheid, van vriendschap, teederheid en liefde ademen. Vrijheid en Vaderland waren hem heilig en dierbaar; voor hen en den grond, die van zoo veel roems getuigde en zoo veel schoons en voortreffelijks bezat, gloeide zijn boezem; daarom schreef hij het als zoo vele gulden spreuken in zijne Arcadia neder, en ze zijn ons als kostbare planten in dezen smaakvollen lusthof. Oordeelt zelf, M.H., als hij zegt: ‘Het is te bemerken, hoe uit een klein vonkjen van burgerlijke tweedragt, soo

{==638==} {>>pagina-aanduiding<<}
't niet wijselijk bij tijds gedempt wordt, dikwijls een vinnig vuur van onuitblusselijken oorlog ontstaat: en dat armoede en uiterst verderf menigmaal moet ter nederleggen 't geen, daar al de wijsheidt van de werelt en weelde geen raad toe geweten heeft.’ Als hij spreekt van de vrijheid, door onze Vaderen zoo duur gekocht, en ophaalt van de rampen, die Naarden, Haarlem, Leiden, ja heel Holland getroffen hebben, dan zegt hij het met zoo veel nadruk: ‘Zij zijn het, die u kunnen zeggen, dat de grondslag van uw tegenwoordig geluk in de kalk van uwer Voorvaderen bloed en tranen gemengt en gemetselt is geweest.’ Als hij van regtsplegingen of andere gewigtige zaken handelt, en van de noodzakelijkheid eener spoedige afdoening derzelve, of van andere aangelegenheden gewaagt, dan uit hij den wensch (hij moge in onze dagen nog geen ijdele klank zijn!): ‘Maar och! of God gaave, dat er onder ons geene zaken gevonden werden, die drie, en driemaal drie, ja vrij veel meerder jaren aan een spijker bleven hangen!’ Zijn, M.H., deze en zoo vele andere, die wij nog zouden kunnen aanvoeren, geene spreuken der wijsheid? Die het beeld van den volmaakten Regtsgeleerde of Raadsheer wenscht te aanschouwen, leze de hoogstbelangrijke aanteekeningen, die hij, zoo gepast als ernstig, uit een in den jare 1600 uitgegeven werk van eenen Franschen Regtsgeleerde aanhaalt. Het is eene beschrijving, die met gouden letters in iedere regts- of raadzaal prijken moest. Ieder, in hooge betrekking geplaatst, zoude dan voorzeker op niets anders uit zijn, dan om te leven tot nut van anderen, en steeds trachten het belang van zijnen naasten voor te staan en te bevorderen, en deugd en verdiensten te eeren, waar en bij wie ze gevonden worden.
Ik zoude, geachte Hoorders, te wijdloopig worden, wanneer ik u nog meerdere proeven uit dit voortreffelijke werk wilde voorhouden. Zoo echter de belangstelling in de Batavische Arcadia nog meer bij u kan worden opgewekt, door u eene enkele proeve te leveren, hoe onze Hollandsche ovidius, zoo als de Heer d'escury hem noemt, de toonen der liefde en der min voor schoonheid en bevallig-
{==639==} {>>pagina-aanduiding<<}
heid aangeslagen, en met de tuiltjes der Dichtkunst zijne lustwaranden heeft versierd, dan wil ik u uit het Lofdicht ter eere van de lofwaarde rosemond de volgende regelen mededeelen; ze zullen u tevens overtuigen, welke een keurige navolger hooft in heemskerk gehad heeft:

‘Dees' minnelijke Maagt, die soet en zedig schoon, 
Door huygens, heyns of hooft, moest zijn gestelt ten toon. 
De tulpjes in haar thuyn die schijnen haar te groeten, 
En 't dierbaarst van haar schoon te leggen aan haar voeten. 
De witte lelytjes zijn bleek van loutre nijdt, 
Omdat een witter wit langs haaren boesem glijdt: 
De roosjes werden root, en tuygen met haar bloosen, 
Dat haare kaakjes zijn met schoonder root bekroosen. 
Kortom, 't zij dat gij hayr, of hant, of oog besiet, 
Noch minsaams is er meer, noch schoonder is er yet.’ 


Ik spoed ten einde. Ik heb getracht, M.H., u een overzigt van de Batavische Arcadia van heemskerk te geven; en gij zult met mij, buiten twijfel, zooveel de schets, die ik u voorhield, dit toeliet, het voortreffelijke van het werk hebben bewonderd. Bewaren en handhaven wij den roem onzer vaderlandsche Letterkunde, door zoo veel schoons en verdienstelijks, dat in de werken van Schrijvers, Redenaars en Dichters, ook van vroeger tijd, voorhanden is, in het licht te plaatsen en meer algemeen te doen kennen! Velen zijn er nog, die bijzondere opmerking verdienen, en die, even als de Batavische Arcadia, geheel vergeten daar neder liggen. 't Is waar, het werk van onzen heemskerk is, door de veelvuldige en breedvoerige aanhalingen, niet van te groote omslagtigheid vrij te pleiten; maar het draagt dan toch den stempel van de grondige geleerdheid en veelomvattende kennis des Schrijvers; een stempel, dien vele werken van onze dagen missen, waarin maar al te veel de sporen van oppervlakkigheid en luchtige bewerking te ontdekken zijn. Bewaren wij oorspronkelijkheid en degelijkheid in onze Letterkunde; besnoeijen of rukken wij ze uit, de vele vreemde planten, die men op onzen letterkundigen bodem zoo gretig over-
{==640==} {>>pagina-aanduiding<<}
brengt en wil doen tieren, door te toonen, wat wij zelve bezitten, wat ons waarachtig, schoon en schitterend eigendom is! Vele zullen bij den gloed, die er van afstraalt, kwijnen of wel geheel verdorren. Wij weten het, de Batavische Arcadia zal, wanneer wij haar onder de zee van vertalingen of nietsbeduidende Romans, die ons tegenstroomt, aantreffen, al van geene meerdere waarde beschouwd worden, dan als het schuim, dat afspat van de baren; maar laat de klinkklank en gezwollenheid, steeds zonder ziel en zin, die niet zelden duizelig maakt, ons niet aftrekken van het degelijke, ware, goede en schoone, al bezit de vorm ook der Arcadia het modekleed
van onzen tijd niet! Neen, M.H.! Men is thans zoo ijverig bezig met zoo vele werken te illustreren, op te sieren met etsof plaatwerk. Wanneer houtsneê of steendruk aan bevallige tafereelen hare kunst wil wijden, ze zouden in het werk van heemskerk eenen rijkdom van onderwerpen aantreffen; en dit, in het meer smaakvolle gewaad van onze dagen gedost, opgetooid met de bloemen van teekenen graveerkunst, zoude, als een sieraad van de Letterkunde der zeventiende Eeuw, ook nog in de onze eene keurige en hoogstbelangrijke verzameling uitmaken van hetgeen voor geleerdheid, zoo wel als voor de geschiedenis, de Oudheidkunde en de Dichtkunst onzes Vaderlands, van het hoogste gewigt is. Wij kunnen ons niet weêrhouden, hier ook den wensch te uiten, dien wij in het werk van den geleerden d'escury, omtrent dit, zoo veel men kan nagaan, eerste oorspronkelijke werk van dien trant in onze taal, vinden opgeteekend: ‘Mogt,’ zegt hij, ‘er nog eens iemand gevonden worden, die, met de kennis van heemskerk toegerust, zijn gestaakt plan ten uitvoer bragt: wij zouden ons dan met een zeer nuttig werk verrijkt zien, waartoe de schriften, welke thans bijna of liever in het geheel niet meer gelezen worden, veel belangrijks zouden kunnen aan de hand geven.’
En hier, M.H., zoude ik kunnen eindigen, ware het niet, dat van heemskerk mij nog eenige gedachten aan de hand gaf, die nimmer gepaster en doeltreffender kunnen

{==641==} {>>pagina-aanduiding<<}
worden voorgedragen dan in de tegenwoordige oogenblikken, en die tevens, bij het kernachtige van zijnen stijl, de kroon zetten op de volk- en vaderlandlievende gevoelens, die overal in zijn werk doorstralen. Ik mag ze u niet onthouden; ze gelden ons als Nederlanders, als vrije burgers, ontworsteld aan vernedering en slavernij.
Is de maand, die wij beleven, zoo hoogstbelangrijk, door de bijna wonderdadige verlossing, die, nu zevenentwintig jaren geleden, Nederland te beurt viel; heeft toen die vrijheidszucht, die onze van heemskerk, als een hoofdtrek der Nederlanders, met zulke krachtige en levendige verwen afmaalt, schitterend uitgeblonken; rees toen de toon van lof en dank uit volle borst ten hemel: bij de herdenking van deze voor ons Vaderland en volksbestaan hoogstgewigtige gebeurtenis blijve de taal van heemskerk, sprekende van de verlossing onzer Voorvaderen van Spanjes dwingelandij, (zoo toepasselijk op onze bevrijding van de Fransche overheersching) ons diep in het geheugen en in het hart geprent: ‘Uwe verlossinge soo dier gekogt zijnde, behoordt u ook te dierbaarder te zijn, sonder eenige de minste inbreuk op de verkregene vrijheit te konnen gedoogen, dan met het instappen over uwe doode en onder den last besweekene lichaamen.’ ‘En Godt geeve, dat gij alle eendragtelijk des sins moogt zijn, van dat kostelijk pandt eeuwig te willen bewaaren: en soo als gij 't van de voorouders ontfangen hebt, handt over handt den nasaaten onverbroken over te geven.’ ‘Met het eindigen van de vaderlandtsche Vrijheidt souden wij ons selven, en al het onse, ten einde sien.’ ‘Doch’ (en ook deze woorden van onzen Schrijver, door hem van maurits gebezigd, zoo gewigtig ook in onze dagen, vervulle de God onzer Vaderen genadiglijk!) ‘de Almogende gunne u, o mijn waarde Vaderlandt, dat het noyt soo verre weder met u mag komen! En laate u ten dien eynde lang (ja lang, lang mag ik wel seggen) behouden den grooten en gelukkigen Voorstander van uwe tegenwoordige vrijheidt en voorspoedt: dien regten Hollandschen Oorlogs-Heldt, die hem selven en zijn Landt, door zijne Helden-daaden en gunst-
{==642==} {>>pagina-aanduiding<<}
winnende
wel-leventheidt, allenthalven soo beroemdt en bemindt heeft gemaakt.’





Beethoven van 1770 tot 1827.

(Vervolg van bl. 603.)

Bij zijne aankomst te Weenen had beethoven edelmoemoedige en hem met ware genegenheid toegedane beschermers gevonden. Van zwieten, de Lijfarts der Keizerin, strekte hem, om zoo te spreken, tot cicerone in de kunstwereld, en behandelde hem volstrekt of hij zijn eigen zoon geweest was. Het huis van dien beroemden man werd weldra de meest geliefde verblijfplaats van den jongen componist. Aldaar hoorde hij voor de eerste maal, met groot orkest, de werken van händel, van bach, als ook van de grootste Italiaansche meesters, bij opklimming tot palestrina, uitvoeren. Onder het getal zijner overige vrienden willen wij inzonderheid den Prins en de Prinses lichnowski noemen, die hem niet alleen tafel en huisvesting aanboden, maar hem ook een jaargeld van 600 florijnen toelegden, te ontvangen zoolang hij nog geen voegzaam bestaan gevonden zou hebben. ‘De Prinses hield zooveel van mij,’ zeide hij eens, ‘dat zij somwijlen wel gewild zou hebben, mij onder eene glazen stolp te kunnen zetten, opdat toch niemand, onwaardig mij te hooren, mij door zijne aanraking of adem bezoedelen mogt!’ Maar al die oplettendheden waren beethoven tot last. Daarenboven was hij te zeer op zijne onafhankelijkheid gesteld, om zich aan eenigerhande regel te onderwerpen. 's Prinsen tafel was dagelijks ten vier ure aangeregt; die stiptheid werd hem ondragelijk. ‘Wel hoe!’ zeî hij, zich daarover aan eenige vrienden beklagende, ‘zal ik dan dagelijks ten drie ure naar huis moeten gaan om mij te scheren en mijn toilet te maken? Dat houd ik nooit uit.’ - Inderdaad, hij at ook veel menigvuldiger in gaarkeukens, dan bij zijnen beschermer.
Reeds had beethoven door onderscheidene compositiën de algemeene aandacht op zich gevestigd en ging te Weenen voor eenen pianist van den eersten rang door, toen hij, zegt de Heer seyfried, een zijner levensbeschrijvers, om-
{==643==} {>>pagina-aanduiding<<}
streeks het eind der achttiende eeuw, eenen geduchten mededinger vond in wölfl: ‘Men zag alstoen, in zekeren zin, den ouden Franschen strijd der Gluckisten en Piccinisten herleven, en de talrijke muzijkliefhebbers der Keizerstad verdeelden zich in twee partijen. Aan het hoofd van beethoven's voorstanders stond de Prins lichnowski; terwijl een der warmste beschermers van wölfl de vermaarde Baron raimond van wetzlar was, wiens bekoorlijke villa (te Grünberg niet verre van het Keizerlijk lustpaleis Schönbrunn gelegen) aan al de in- en buitenlandsche kunstoefenaars een verrukkend zomerverblijf aanbood. Aldaar verschafte de edele wedijver dier beide kampvechters menigmaal een uitstekend genot aan een talrijk maar toch uitgelezen gezelschap. Elk hunner bragt er zijne nieuwste zamenstellingen; elk gaf er zich, zonder terughouding, aan al de ingevingen van zijn wegslepend kunstvuur over; somwijlen plaatsten zij zich ter zelfder tijd aan twee piano's, en improviseerden beurteling op thema's, welke zij elkander opgaven, of wel zij speelden à quatre mains een capriccio, hetwelk, bijaldien men het even snel had kunnen opschrijven als zij het componeerden, ongetwijfeld een lang en beroemd aanwezen gehad zou hebben.’
Beethoven was, toen hij te Weenen kwam, vast voornemens, om, zoodra zijne studiën volbragt zouden zijn, naar zijne geboortestad terug te keeren, om er den post van Hoforganist te bekleeden. De oorlog, die Duitschland in verwarring bragt, en de dood van den Keurvorst wierpen de ontwerpen, welke hij voor zijne toekomst gemaakt had, ten eenemale overhoop. Gedwongen eene beslissende partij te kiezen, zag hij van den terugkeer naar zijn vaderland geheel af, en vestigde zich in de Oostenrijksche hoofdstad. Zijne beide broeders waren er bij hem gekomen; hij genoot er van onderscheidene kanten de voordeeligste en vereerendste bescherming, welke een kunstoefenaar slechts verlangen kan; zijn budget van inkomsten overtrof er reeds zijn budget van uitgaven; eindelijk, Weenen was op dat tijdstip misschien die gene der hoofdsteden van Europa, welke eenen toonkunstenaar de beste gelegenheden en hulpmiddelen aanbood. Mannen van genie, die toen reeds zulk eenen heerlijken luister over Duitschland verspreid hadden, herder, wieland, lessing, göthe en zoovele andere schrijvers; toonkunstenaars als glück, sebastiaan bach en diens

{==644==} {>>pagina-aanduiding<<}
zonen, mozart, haydn en salieri, hadden onder den Adel en al de hoogere burgerklassen smaak en gevoel voor het schoone verspreid. Het was in dien gouden tijd der kunst, dat beethoven achter elkander en met zeer korte tusschenpoozen sommige zijner voornaamste meesterstukken schreef: de drie aan haydn opgedragene sonaten, de zes eerste quartetto's, het onnavolgbare septuor, de eerste en tweede symphonie, en het oratorio christus op den Olijfberg. Al deze werken kwamen vóór het jaar 1804 in het licht, omstreeks welken tijd des makers roem zich reeds over het vaste land van Europa verspreid en Engeland bereikt had. Het volgende fragment, hetwelk wij aan den Heer moscheles, den Engelschen vertaler en uitgever van beethoven's levensbeschrijving door Dr. schlinder, ontleenen, bewijst echter, dat destijds een deel van Duitschland omtrent beethoven nog een oordeel velde, hetgeen meer dan zonderling mag geheeten worden:
‘Toen ik mij, negen jaren oud,’ zegt de Heer moscheles, ‘te Praag bevond, gevoelde ik eene hevige begeerte, om de beste hedendaagsche voortbrengselen in het vak der muzijk te leeren kennen; en om aan die begeerte te voldoen, teekende ik in bij een muzikaal kabinet, hetwelk mij de werken van dussec, steibelt, wölfl, koseluch en eberl verschafte; die onderscheidene werken boden mij geene voor mij onoverkomelijke moeijelijkheden aan, ofschoon ik ze slechts las om ze te ontcijferen, zonder in eenigen deele bijzondere zorg voor mijne wijze van uitvoering te dragen; maar mijn onderwijzer, de Heer dionysius weber, de stichter en bestuurder van het Prager Muzijkconservatorie, vreesde, dat mijne drift voor de nieuwere muzijk mijne systematische pianostudiën benadeelen mogt, en verbood mij, het leeskabinet te bezoeken. Daarenboven voegde hij in het plan mijner opvoeding, hetgeen hij aan de goedkeuring mijner ouders onderwierp, dat ik nimmer andere stukken zou spelen, dan van mozart, clementi en sebastiaan bach. Evenwel moet ik erkennen, dat ik, ondanks dit verbod, dank zij mijn zakgeld, vrij dikwijls de verbodene plaats bezocht. Om dezen tijd vernam ik van eenigen mijner makkers, dat te Weenen een jonge componist zich opgedaan had, die de zonderlingste muzijk schreef, welke men zich verbeelden kan, eene muzijk, welke niemand lezen noch begrijpen kon, dol en strijdig met alle regels; die componist, zeide men

{==645==} {>>pagina-aanduiding<<}
mij, heette beethoven. Terstond liep ik naar mijn geliefkoosde kabinet, om zoo excentriek een genie te leeren kennen, en ik vond er de aandoenlijkste sonate. Dit was in 1804. Daar mijn kleine vermogen mij niet toeliet het stuk te koopen, schreef ik het heimelijk af. Het vreemde van deszelfs stijl veroorzaakte mij een onbedenkelijk genoegen, en in mijne bewondering dreef mijne geestdrift mij tot de onvoorzigtigheid, mijnen meester van de zaak te spreken; doch hij wilde naar niets luisteren: strengelijk herinnerde hij mij het door hem gedaan verbod, en beval mij op nieuw, geen excentriek muzijkstuk te bestuderen, alvorens mijnen stijl gevestigd te hebben op voorbeelden, die beter vertrouwen verdienden. Evenwel, zonder mij aan dit zijn voorschrift te storen, ontcijferde ik al de werken van beethoven, naar mate zij het licht zagen, en zij verschaften mij aandoeningen en genoegens, welke geen ander componist mij tot nu toe had doen ondervinden.’
Op dien tijd echter was beethoven reeds begonnen voor de muzijkhandelaars te schrijven. Een aan zijnen vriend wegeler geschreven brief, die den 29sten Junij 1800 gedagteekend is, behelst de volgende zinsnede: ‘Mijne opstellen worden mij goed betaald, en ik kan zeggen, dat mij meer besteld wordt, dan ik kan afdoen. Voor elk mijner werken vindt ik zes of zeven uitgevers, ja meer, zoo ik wil. Men dingt mij niet meer af; ik zeg mijnen prijs, en men betaalt. Gij begrijpt, hoe aangenaam mij dit is. Bij voorbeeld, ik ontmoet eenen vriend, die in geldverlegenheid is, en mijne beurs is niet genoeg gespekt om hem te helpen; welnu, ik behoef slechts te gaan zitten en te schrijven; weinige uren daarna heeft mijn vriend aan niets meer gebrek.’
Ondertusschen waren de sommen, welke hij toen ter tijd voor zijne voornaamste werken ontving, in geenen deele aanzienlijk. Men betaalde hem ongeveer f 120 voor zijn septuor, even zoo veel voor de eerste symphonie, de helft daarvan voor het eerste concerto, en weder f 120 voor de groote sonate in B. Doch, welke ook de prijs mogt zijn, waarvoor de uitgevers deze werken aankochten, onbetwistbaar is het, dat beethoven's symphoniën en concerto's in geheel Duitschland met onbeschrijfelijke geestdrift ontvangen werden. Zijne vrienden smeekten hem, eene opera te schrijven. De regeringsraad sonnleitner nam op zich, de opera Leonore, (meer bekend onder den titel van Fidelio) naar het

{==646==} {>>pagina-aanduiding<<}
Fransche stuk l' Amour conjugal, voor den Weener schouwburg te bearbeiden. Lang weêrstond beethoven het verlangen zijner vrienden; eindelijk gaf hij toe. Hij nam eene woning in den schouwburg zelven en ging met drift en lust aan het werk. Behoeven wij het wel te herinneren? die opera, bestemd om eenmaal door geheel Europa met de uitbundigste toejuiching ontvangen te worden, onderging aanvankelijk hetzelfde lot als de Barbiere van rossini. Zij maakte een volkomen fiasco en kon in 1805 slechts tweemalen ten tooneele gevoerd worden. In het volgende jaar weder opgevat zijnde, zoo als wij haar thans kennen, werd zij iets beter ontvangen; maar eene kabaal dwong beethoven, haar na de derde opvoering terug te nemen. ‘Eerst het nageslacht zal deze schoone partitie weten te waarderen,’ schreef de Heer van breuning aan zijnen vriend wegeler, toen hij hem van beethoven's teleurstelling verslag deed. Tien jaren later reeds werd deze voorspelling vervuld. In 1815 verwierf Fidelio te Berlijn het glansrijkste onthaal, hetwelk sedert op alle schouwburgen van Duitschland bevestigd geworden is.
Het is tijd, om onze lezers te verwittigen, dat beethoven op het tijdstip, toen hij Fidelio schreef, zich reeds, volgens zijne eigene uitdrukking, als het ongelukkigste van Gods schepselen beschouwde. In 1800 had zijne kwaal zoo snelle en schrikbarende voortgangen gemaakt, dat hij zich omtrent zijnen toestand niet meer misleiden kon. Doch laten wij hooren, hoe hij zelf zijne gewaarwordingen beschrijft:
‘Een booze, mij nijdige geest, mijne slechte gezondheid, heeft den stand mijner schaakstukken in wanorde gebragt; ik wil zeggen, dat het zintuig des gehoors sedert drie jaren dagelijks zwakker bij mij wordt. Ik kan verklaren, dat ik tegenwoordig een hoogst ellendig leven slijt; ik vermijd alle gezelschap, omdat ik de menschen wel niet zeggen kan, dat ik doof ben. Oefende ik een ander kunstvak, dan ging dit nog aan, maar in het mijne is het eene onlijdelijke foltering; en dan mijne vijanden, gij weet ik heb er vele, wat zouden deze niet zeggen, zoo zij mijn gebrek te weten kwamen? Om u een denkbeeld van mijne verregaande doof heid te geven, moet ik u zeggen, dat ik in den schouwburg, wil ik de akteurs hooren, gedwongen ben, digt aan het orkest plaats te nemen. Op zekeren afstand hoor ik de hooge noten der instrumenten of der stemmen niet, en het

{==647==} {>>pagina-aanduiding<<}
verbaast mij dagelijks, dat er lieden zijn, die in den omgang mijn ongeluk niet bemerkt hebben. Daar ik dikwijls aan zekere afwezigheid van geest onderworpen ben, schrijft men mijn niet-antwoorden aan die kwade gewoonte toe. Spreekt men met eene min of meer zachte stem tegen mij, dan versta ik niets; ik hoor de klanken, maar kan de woorden niet onderscheiden; en evenwel is mij niets hinderlijker, dan dat men tegen mij schreewt. God alleen weet, hoe dit eindigen zal! Vering verzekert, dat, zoo ik al nooit mijn volle gehoor wederkrijg, mijn toestand echter stellig verbeteren zal. Reeds meer dan eens heb ik mijn leven verwenscht. Plutarchus heeft mij zelfbeheersching geleerd. Is het mij doenlijk zoo wil ik het lot trotseren, hoezeer er waarschijnlijk in mijn leven oogenblikken komen zullen, waarin ik het ongelukkigste schepsel op Gods aardbodem zijn zal. - Gelatenheid! welk eene ellendige toevlugt! en evenwel is het de eenige, die mij overblijft. Het geluk is een rollende bal, die natuurlijk niet altijd liggen blijft op hetgeen edelst en best is.’
Een andere brief, omtrent vijftien maanden later geschreven (16 November 1801), toont ons beethoven in nog droeviger en ongelukkiger toestand. Het gebrom en gesuis in de ooren zijn eenigzins verminderd, maar hij hoort nog minder duidelijk dan te voren. In 1800 waren er oogenblikken, waarin zijne ziel zich met den wensch streelde, om zijne oude vrienden weder te zien en eenigen tijd in hun midden te vertoeven; zijn land, het schoone oord, waar hij het levenslicht aanschouwd had, speelde hem nog even schoon, even bekoorlijk voor den geest, als toen hij het verlaten had; kortom, het oogenblik, dat hij Vader Rhijn begroeten en zijne vrienden zou wederzien, zou voor hem een der gelukkigste van zijn leven wezen. ‘Wanneer zal die zoo heilrijke stond voor mij opdagen?’ voegt hij er bij. ‘Ik weet het nog niet. Wat ik u zeggen kan, waardste vriend, is, dat gij mij niet alleen als kunstoefenaar maar ook als mensch verbeterd zult vinden, en mag mijn land eens weder betere dagen zien, zoo wil ik mijne kunst slechts ten voordeele der behoeftigen wijden.’
In 1801 daarentegen gevoelt hij hetzelfde verlangen, om Vader Rhijn te begroeten en zijne vrienden weder te zien, niet meer; hij denkt niet langer aan het goede, dat hij doen

{==648==} {>>pagina-aanduiding<<}
kan. Wat is wel droeviger, dan deze zinsneden, welke wij uit zijne briefwisseling trekken?
‘Zoo het niet om mijne doofheid ware, zou ik reeds sedert lang half de wereld doorgereisd zijn. Er is voor mij geen grooter genot, dan mijne kunst in het publiek te oefenen en te doen schitteren.’
‘Denk niet, dat ik bij u gelukkiger zijn zou. Wat zou er mij wel gelukkiger maken? Uwe liefderijke zorgen zelfs zouden mij pijnlijk vallen; elk oogenblik zou ik op ulieder aangezigten de deernis zien, die ik u inboezem, en dit zou mij nog slechts ongelukkiger maken.
De schoone streken van mijn vaderland, wat zou ik daar wedervinden? Niets! O, het heelal zou ik willen omvatten, ware ik slechts van dat ongelukkig gebrek verlost! Mijne jeugd, dit voel ik, begint eerst. Mijne ligchaamskrachten vermeerderen, sedert eenigen tijd meer dan immer. Met elken dag nader ik meer en meer mijn doel, waarvan ik het gevoel heb, maar dat ik niet beschrijven kan; daar is beethoven's leven! Men spreke mij van geene rust; ik ken geene andere dan den slaap, en het spijt mij genoeg, dat ik daaraan meer tijd moet opofferen dan te voren. Men ontneme mij slechts de helft mijner ramp, en dan zal ik, als een geheel en volledig mensch, bij u mijne oude vriendschapsbanden gaan hernieuwen. Gij moet mij zoo gelukkig, als ik hier op aarde zijn kon, wederzien, en niet als een rampzalige. O neen, dat zou ik niet kunnen verdragen. Ik wil tegen het noodlot worstelen; het zal mij niet nederslaan. O, wat is het schoon, zijn leven duizendvoud te vermenigvuldigen! Een vergeten bestaan, dit voel ik, is niet hetgeen voor mij past.’
In het volgende jaar (1802) schreef hij dat testament (*),

{==649==} {>>pagina-aanduiding<<}
welks inhoud zoo aandoenlijk is. Doch, helaas! verre van met den tijd in beterschap toe te nemen, verergerde zijne kwaal nog steeds. In 1810 sprak hij niet meer van tegen het

{==650==} {>>pagina-aanduiding<<}
noodloot te worstelen; hij dacht aan zelfmoord! Ik zou gelukkig, misschien de gelukkigste der menschen zijn, zoo niet een booze geest zijnen zetel in mijne ooren had opge-
{==651==} {>>pagina-aanduiding<<}
slagen. Had ik niet ergens gelezen, dat de mensch het leven niet vrijwillig verlaten moet, zoo lang hij nog in staat is er eene goede daad te verrigten, waarlijk ik zou reeds lang, door eene daad van mijn' eigen wil, hebben opgehouden te leven.... O, hoe schoon is het leven! maar het mijne is voor altijd vergiftigd.’

{==652==} {>>pagina-aanduiding<<}

In 1809 besloot beethoven, achtende, dat een vaste en voor geheel de levensdienst verzekerde toestand de voorkeur verdient boven een los en onzeker bestaan, den post van Kapelmeester te Kassel aan te nemen, welk ambt de Koning van Westfalen hem op de voordeeligste voorwaarden had doen aanbieden. ‘Toen was het,’ zegt de Heer seyfried, ‘dat drie kunstvrienden, dien naam inderdaad waardig, Aartshertog rudolph, (sedert Kardinaal Aartsbisschop van Olmutz), benevens de Prinsen lobkowitz en kinsky, tusschenbeiden kwamen, en in de vereerendste, vleijendste bewoordingen eene akte deden opstellen, bij welke zij den vermaarden kunstenaar een jaargeld van 4000 florijnen verzekerden, om hetzelve zijn leven lang te genieten, zoo lang hij geenen post van gelijk inkomen verworven zou hebben, (iets, dat hem nimmer heeft mogen gebeuren) onder het eenige beding, dat hij dit inkomen binnen de grenzen van het Oostenrijksche grondgebied zou verteren. Door deze blijken der bewondering, welke zijne begaafdheden inboezemden, innig bewogen en voor altijd door de banden der

{==653==} {>>pagina-aanduiding<<}
dankbaarheid vastgesnoerd, bleef dan ook beethoven tot aller genoegen, en (zegt diezelfde Schrijver) hij ging rusteloos maar onvermoeid voort te scheppen, den tempel zijner onsterfelijkheid op te bouwen, tot dat de engel des vredes nederdaalde, om hem zachtkens op zijne vleugelen naar de onbekende gewesten der hemelsche harmonie te voeren.’

(Het vervolg en slot hierna.)





De toledo-straat te Napels.

(Eene Reisherinnering van ludwig august frankl.)
Illo Virgilium me tempore dulcis alebat Parthenope.


Georg. IV.
De Toledo-straat is de groote slagader van het Napolitaansche stadleven. Hier stroomt de vloed der menschenbaren van des morgens ten vijf ure, en houdt niet op vóór twee ure na middernacht; dan begint eene ebbe van drie uren, doch slechts eene zoodanige, als men bij voorbeeld te Weenen na tien ure des avonds ontmoet. De Toledo-straat snijdt Napels in twee ongelijke deelen, loopende van de haven of van het koninklijk paleis zacht opwaarts, en men moet frisch aanstappen, wil men in een half uur tijds haar boveneinde bereiken. Zij mag breed genoemd worden, maar slechts in verhouding tot de honderd en honderd naauwe, kromme, morsige steegjes, die ter wederzijde in haar uitloopen.
Ter regter en ter linker zijde zijn, in onafgebrokene reeks, de winkels, met alle kostbaarheden, welke de weelde van eene koninklijke verblijfplaats vereischt, als ook met al datgene opgevuld, hetwelk in de behoeften van het huiselijk leven voorzien kan. Hier is een eeuwigdurend stooten en gestooten worden het onvermijdelijke entreegeld. De baan voor de rijtuigen evenaart bijna altijd die in den Weener Prater op Paaschmaandag; koets sluit zich aan koets, want de Napolitaan zit nagenoeg den geheelen dag tusschen vier wielen; de geweldige hitte maakt zijne vadzigheid begrijpelijk. Waar is het echter ook, dat men zich voor een' zeer billijken prijs kan laten voortsjokken, 2 carlini een geheel uur lang. De fiakers hebben eene geheel bijzondere wijs om

{==654==} {>>pagina-aanduiding<<}
hunne diensten aan te bieden; terwijl men zonder erg zijns weegs gaat, rijdt een voerman, met het geroep: una carozza! (eene koets!) u zoo volkomen dwars voor de voeten, dat men geen stap verder doen kan. Elke tien schreden herhaalt zich hetzelfde tooneel. Eindelijk huurt men dan zulk eene karos. Men moet echter zich niet verbeelden, daardoor uitsluitend meester van dezelve te zijn; weldra klimmen een paar Lazzaroni of wel handwerksknapen, die werk in de stad rond te brengen hebben, achterop, en wel niet steelsgewijs; de fiaker, daar hem nu toch eenmaal zijn rid betaald is, duldt hen ongestoord, en zij zelven knoopen met de Eccellenza in het rijtuig heel vriendschappelijk een gesprek aan; zelfs de schitterendste equipaadje is van deze ongenoodigde gasten niet vrij. Omnibussen rijden onophoudelijk op en af. Voor drie gran rijdt men de geheele Toledo-straat ten einde.
Dit onophoudelijk gerij, het geschreeuw van koopers en verkoopers, en de honderderlei uitroepen, welke het geweldige dringen der voorbijgangers afperst, vormen een tutti, hetwelk de gezondste ooren en hoofden wee maakt. Niets staat er te koop, of het wordt met onbeschrijfelijken ophef en luidruchtigheid veil geboden. Ik heb eenen ijsverkooper gehoord, die zijne waar in verzen aanprees. Plotseling dringt zich een man, met handen en ellebogen schermende, door de menigte, en deelt, al schreeuwende, onder dezelve gedrukte aankondigingen van eene nieuwe herberg, eenen nieuwen winkel enz. uit. Op het voetpad ligt een slechts om de lenden min of meer bekleede Lazzaroni, en slaapt midden onder het vreeselijke geraas. Niemand stoort hem, want de naasten wijken goedaardiglijk ter zijde, en alleen de verder afzijnde morren en schreeuwen om de vertraging, wijl zij de reden daarvan niet kennen. Een onophoudelijk klingelen dringt u in de ooren, en spoedig ontmoet men eene geheele kudde geiten of koeijen, die voor ieder huis stilhouden. Met de stem van een' Stentor roept derzelver drijver: latte! latte! (melk!) Nu verschijnen de op de onachtzaamste wijs gekleede dienstmeisjes, met ongeordende haren en slaperige oogen, (menigmaal is het reeds middag) en de verlangde voorraad melk wordt voor hare oogen gemolken. Hierna trekt de kudde verder op, en voor elk huis herhaalt zich hetzelfde tooneel.
Niet ver van elkander hebben wisselaars alle soorten van

{==655==} {>>pagina-aanduiding<<}
geld, op tafeltjes gestapeld, voor zich staan, en tegen een klein loon kan men bij hen inruilen, wat men noodig heeft.
Een luid geroep van: Eh viva! eh viva! dat als een loopvuur langs de Toledo-straat voortsnelt, maakt den voorbijger oplettend. Een draagzetel komt, rood en met bloemguirlandes beschilderd. Twee manspersonen dragen dezelve; het volk wijkt ter regter en linker zijde, en met vrolijk gelaat roept ieder zijn: Eh viva! Binnen den draagstoel zit eene glinsterend in het wit gekleede vrouw, en houdt een kindje in den arm, dat, prachtig opgetooid, ten doop gedragen wordt: heeft de vrouw het kind in den regter-arm, zoo is het een jongen; in den linker, zoo is het een meisje.
Maccaroni zijn een heerlijk eten - te Napels namelijk, want daar alleen verstaat men de dubbele kunst, om de blanke slangen te bereiden en op te eten, en aan de wijs, waarop hij dit laatste doet, wordt ieder vreemdeling terstond als zoodanig herkend. In de Toledo-straat kan men het maccaroni-eten uitmuntend leeren. De Lazzaroni, die menigwerf in het geheel geene woning bezit, houdt ook zijne maaltijden op straat. Ik heb eens zulk eenen kunstenaar in het maccaroni-eten lang genoeg staan aankijken. Een van de zon verbrand man met een' zwaren baard zat op het voetpad, twee knapen, zijne kinders, nevens hem, en voor hem stond een groote aarden schotel; beurtelings grepen deze drie met alle vijf de vingers in denzelven, en trokken er eene dikke, eindelooze pruik van maccaroni-darmen uit; dan staken zij de hand zoo ver mogelijk in de hoogte, bogen het hoofd achterwaarts, zoodat de nederhangende einden tot in den mond reikten; de boven zwevende hand bewoog zich alsof zij broodkruimels strooide, en wat zij in hare mildheid uit de hoogte over den mond liet afdalen, slurpte de mond in de diepte met gretige erkentelijkheid naar binnen. De groep was door de slangen als geheel omwonden, en leverde eene belagchelijke parodie van den Laocoön in het Vaticaan. Maccaroni en een glas wijn maken den armen Napolitaan volkomen tevreden, en heeft de bedelaar vier of vijf gran bijeenverzameld, dan is hij ook reeds te lui tot bedelen, hetwelk zeker, bij de groote hitte, den vloek: in het zweet uws aangezigts zult gij uw brood winnen! waar maakt. De liefde voor zijne maccaroni bewijst de Napolitaan reeds door de teedere naampjes, welke hij daaraan geeft; bij voorbeeld: occhi di pernice (patrijzen-
{==656==} {>>pagina-aanduiding<<}
oogen), stella (sterren), seme di melone (meloen-zaden), dieci frutte (tienderlei vruchten),
peperoni (peperkorrels), stivaletti (laarsjes), canarini, maccaroncini en nog verscheidene andere even vleijende benamingen.
Terwijl ik de hier boven beschrevene groep beschouwde, werd mij mijn zakdoek gerold; en evenwel had ik mij, om voor het stooten beveiligd te zijn, met den rug tegen eenen huismuur geplaatst. De zakdoekenrollers zijn een te Napels bijzonder talrijk dievengeslacht; en elke vreemdeling wordt door fatsoenlijke Napolitanen gewaarschuwd, den zakdoek in den zijzak te dragen; ja zelfs daar is hij, wanneer het gedrang sterker wordt, niet volkomen veilig. Ik heb gelegenheid gehad, de bewonderenswaardige behendigheid en gevatheid dier lieden gade te slaan; zij verborgen den gestolen doek niet, maar gebruikten dien oogenblikkelijk, met onverschillige houding, even alsof hij hun eigendom was, tot het bekende einde.
Een' aandoenlijken indruk maken, midden onder het dolle dringen en razen der menigte, zekere wit of zwart gekleede vrouwen: zij liggen met ter aarde gebogen, dubbel omsluijerd aangezigt, zonder spraak of beweging, op de knieën; alleen de regterhand, die zij weemoedig uitstrekken, geeft haren schroomvalligen, aan de mildheid der voorbijgangers gerigten wensch te kennen. Somwijlen ligt een klein wichtje voor hare voeten; meermalen zijn zij door grootere kinderen omknield. Deze vrouwen zijn weduwen, die door het verlies van haren echtgenoot tot den bedelzak geraakt zijn, maar die het misschien besterven zouden, zoo zij dien openlijk moesten dragen. De regering veroorlooft haar, wanneer zij zich door een braaf gedrag zulks waardig maken, dit sprakelooze aalmoesvragen onder den sluijer. Weinigen gaan zonder iets te geven eene zoo harttreffende, het medelijden innig aandoende verschijning voorbij.
Een eigenaardig gezigt leveren kleine hutten, van welke men bij den eersten aanblik de bestemming niet regt begrijpt. Eene naauwe, vierkante ruimte, die slechts een enkel mensch bevatten kan, zendt aan elken hoek een' pijler opwaarts, die te zamen een ligt dak ondersteunen. Van voren ziet men een Madonna-beeld, met bloemen omgeven, voor hetwelk, zoodra het donker wordt, bontkleurige lampen branden. De vier zuilen zijn insgelijks met bloemen omwonden; china's-appelen en citroenen zijn op eene soort van

{==657==} {>>pagina-aanduiding<<}
borstwering netjes in orde geschikt; het geheel heeft het voorkomen eener nis aan eene dorpswoning, waar een Lieve-vrouwen-beeld voor de geloovigen tentoongesteld en opgesierd is. Evenwel, zulk eene beduiding heeft dit hutje niet. Ter regterhand van den in hetzelve staanden man is een langwerpig vat, hetwelk om eene spil beweegbaar is, en waaruit hij ijswater in drinkglazen tapt. Nadert nu een dorstige, aan welke het niet ontbreekt, dan drukt hij er snel een' verschen citroen in uit, en verkoopt voor een gran deze ongesuikerde limonade. Deze menschen heeten acquajuoli en gelijken naar een perpetuum mobile, want de hitte maakt den verkoelenden drank tot eene hoofdbehoefte voor de Napolitanen. Op in de open lucht geplaatste tafeltjes wordt nu ook weder ijs, doch evenzeer zonder suiker, voor zeer geringen prijs verkocht, en de Lazzaroni eet het even dikwijls, als de rijke heer het fijne en gesuikerde in het elegante koffijhuis.
Muzijk wordt in de Toledo naauwelijks gehoord; het gedruisch verdooft die; doch treft men er gewoonlijk blinden aan, die op de mandoline of guitar iets krassen, dat voor liederen moet doorgaan. Men ontmoet vele blinden of aan de oogen lijdenden; de met lava geplaveide straten dragen daartoe gewis het hare bij.
Even als te Weenen de linnen- en lintkramers, vormen te Napels de fruit- en groenteverkoopers eene eigenaardige klasse van menschen. Een groenteventer draagt zijne moeskruiden niet zelf rond; daartoe is hij te gemakkelijk; hij verkondigt zijne komst door een luid, helklinkend geroep, hetwelk ik echter, ondanks de uiterste oplettendheid, niet heb kunnen verstaan; vervolgens verschijnt hij zelf, eenen ezel voortleidende, die de uitgeroepen waar draagt; gewoonlijk is dit lastdier met bloemen opgepronkt en deszelfs ledertuig daarmede omwonden. Over het algemeen zijn bloemen hier zoo overvloedig, dat zij bijna niet geacht worden; wanneer men door de Toledo rijdt, werpen u menigmaal kinderen de heerlijkste ruikers in het rijtuig, om u zoo te dwingen dezelve te koopen.
Eene bijzondere volksklasse vormen ook de handelaars in oude boeken, die aan de hoeken der straten, op slechtgetimmerde tafels, in de grootste wanorde hunne letterschatten uitstorten. Wil men een boek bij hen koopen, zoo moet men het eerst zelf opzoeken, want de antiquarius weet nooit,

{==658==} {>>pagina-aanduiding<<}
wat hij bezit; deze gewis loffelijke noch hoffelijke gewoonte vindt men zelfs in anders voortreffelijke boekwinkels van het zuidelijke Italië.
Een digt opeengedrongen volkshoop, die bijna den toegang stopt, omgeeft in eenen kring eene tafel, waarop een geestelijke uit de eene of andere monniksorde staat te prediken; hij houdt zijne leerrede met eene levendigheid en een vuur, welke niemand, die van zulk een tooneel niet zelf getuige geweest is, zich kan verbeelden.
Het vallen van den avond maakt geenen stilstand in dit sterk bewogen leven; de vloed stijgt zelfs nog hooger, want de koelte van den nacht lokt nu eerst de Napolitanen uit de huizen aan de vensters en op de balkons, die den geheelen dag door, om de zonnestralen te keeren, digt met gordijnen behangen zijn. Op de hoeken der straten branden pikpannen, om aan de voorbijgangers het tabakrooken gemakkelijker te maken. De man, welke deze vlam onderhoudt, steekt de eigaren aan, en wordt voor deze dienst met eene kleinigheid begiftigd. In ketels, onder welke vuur gestookt wordt, braadt, ziedt en bakt alwat maar eenig volk tot spijs kan dienen. Alle winkels zijn schitterend verlicht. Het getal der rijtuigen vermindert, dat der voetgangers vermeerdert. Guitar- en mandoline-spelers trekken nu de Toledo-straat door; hen volgen zangers; stukken uit de meest geliefde opera's worden gehoord. De bevolking der koffijhuizen heeft voor dezelve plaats genomen. Andermaal ziet men de geiten- en koeijendriften met hunne schelletjes voor elk huis stilhouden; het gewoel en gedrang duurt voort tot den tijd der schouwburgen; ten half negen ure wordt het iets stiller.
Eensklaps beweegt zich een zonderlinge optogt dwars door de menigte; snel treedt dezelve voort, als bevreesd om de algemeene vrolijkheid te storen: wit of rood gekleede mannen, wier aangezigt vermomd is, dragen brandende flambouwen; hen volgen zes mans in het rood, die op hunne schouders eene met rood laken behangene lijkbaar dragen; op dezelve ligt de gestorvene, het strakke, vaak misvormde gelaat met niets bedekt, - eene vreeselijke, schoon stilzwijgende vermaning voor de luidruchtig woelende menigte in het rond; op het lijk volgen oude mannen, met zwarte mantels omhangen, elk op den schouder een klein zwart vaandeltje dragende en overluid biddende: het zijn de armen van st. januarius, den Beschermheilige van Napels. Nog eer men

{==659==} {>>pagina-aanduiding<<}
den tijd heeft, om de gedaanten en den geheelen stoet naar eisch op te nemen, heeft het volksgewemel dien reeds weder verzwolgen en kort daarna het een of ander kerkgebouw dezelve opgenomen. De onder de menigte ontstane kortstondige stilte wordt door een verdubbeld gedruisch vervangen.
Tweemaal daags voerde mijn weg mij door de Toledo-straat, en steeds hebben er nieuwe trekken en tooneelen uit het volksleven zich voor mij ontwikkeld; maar ook telkens moest ik dit vermaak met duizeling of hoofdpijn betalen.





Het vuurfeest is Oostindië.

Reeds is een overgroot getal der meest belangwekkende berigten uit Oostindië tot ons gekomen, waarin ons de eigenaardige Godsdienstgebruiken, zeden en gewoonten van dat wereldoord geschilderd worden; evenwel komt ons het volgende, uit het Asiatie Journal ontleend, als iets nieuws voor, hetwelk waarschijnlijk ook door onze lezers hunner opmerkinge niet onwaardig zal geacht worden.
De Oostindiër is, gelijk men weet, in geloofszaken menigmaal een onbarmhartig dweeper en razende zelfkweller, die als 't ware eene eigene genieting in zijn pijnvol boetelingsleven schijnt te vinden; doch willen wij ditmaal niet van eenig bloedfeest te Jaggernauth of te Benares, maar van een eigenaardig volksvermaak spreken, dat gedeeltelijk ook wel een oud Godsdienstbedrijf zal zijn, maar door ons, voornamelijk omdat het vuur daarbij de hoofdrol speelt, niet zoozeer op den Indischen grond, als wel in Perzië, onder de Guebren of Vuuraanbidders, gezocht zou geworden zijn. Ja, hetgeen wij thans zullen verhalen, heeft zelfs eenige gelijkheid met de Duitsche keerkrings- of Johannes-vuren, die, even als de voorvaders der Germaansche stammen, ongetwijfeld derzelver oorsprong in Azië gehad hebben, en hierdoor verkrijgt ons berigt ook een geschiedkundig belang.
De bewoners van een dorp of vlek komen op zekeren feestdag ter bepaalde plaatse bijeen, graven hier, onder alle teekenen van vrolijkheid en gezelligen lust, eene soort van gracht of drooge sloot, ongeveer twintig voet lang, tien voet breed en drie of vier voet diep, vullen die vervolgens met droog hout, en steken dezelve daarna op verscheidene pun-
{==660==} {>>pagina-aanduiding<<}
ten in den brand. Terwijl nu het opgestapelde hout allengskens in kolen en asch verkeert, bestrijken zich die genen der Hindoes, die ditmaal tot meer bijzondere viering van het feest besloten en zich daartoe voorbereid hebben, de ontbloote deelen van hun ligchaam met een geelachtig sap, dat met olie aangemengd is. Tot nog toe hebben de Europeërs niet kunnen ontdekken, uit welke bestanddeelen deze zalf bestaat, die blijkbaar een behoedmiddel tegen te groote hitte en brandwonden is; en misschien tast men niet geheel mis in het vermoeden, dat het sap eener zekere soort van uijen een voornaam gedeelte van dit smeersel uitmaakt, aangemerkt dit als een beproefd middel tegen de werking van het vuur bekend is.
Wanneer nu de eerste laag hout weggebrand is, wordt er eene tweede iets dunnere op den rooden kolengloed gelegd; en terwijl deze nieuwe brandstof in heldere vlammen opslaat en zoo sterk eene hitte verspreidt, dat zij, die de verrigting aanschouwen, verscheidene schreden van den rand der gracht verwijderd moeten blijven, zet de plegtige optogt zich in beweging, en gaat, of liever danst, door de geheele lengte der gracht heen en weder terug, en wel met langzaam afgemeten tred, met vrolijk gelaat en gebaren, zoodat er geen schijn is, dat iemand van het vijandelijk element eenige schade of hinder ondervindt. Men heeft zelfs moeders, met hare teedere zuigelingen op den arm, door deze vreeselijke vuurzee zien dansen, uit welke men niet begrijpt, hoe een mensch onbezeerd kan terugkeeren. Zeker moest, in zulke omstandigheden, het haar wel het eerst gezengd, zoo niet afgebrand worden; maar wij weten, dat de Indianen hun hoofd bijna geheel gladgeschoren dragen; doch daarentegen ontstaat de vraag, hoe daarbij het teederste zintuig, het oog, verschoond kan blijven, en met opzigt hiertoe deelt ons de berigtgever het niet geheel voldoende antwoord mede, dat zij gedurende den dans de oogen aandachtig gesloten houden, en, zoolang deze vuurproef duurt, zekere lofzangen doen hooren, welke zij waarschijnlijk aan de magten van het element, dat door geheel Azië als Godheid geëerd wordt, nevens al de ligchaamspijn, welke zij, voor zoo verre zij die mogen gevoelen, door geenerhand uiterlijk kenteeken verraden, als dank-, prijs- en liefde-offer toewijden.



{==661==} {>>pagina-aanduiding<<}

Een huwelijk uit liefde!


Verhaal.

Maria jameson was de eenige dochter van eenen rijken veehandelaar in Leicester en de oogappel van haren vader. Op haar achttiende jaar heette zij een van de schoonste meisjes uit den omtrek, en gezondheid en vrolijkheid lachten uit hare groote blaauwe oogen. Doch opgevoed in den schoot des geluks, vroeg moederloos geworden, was zij gewoon ieder harer wenschen te zien vervullen en hare oogenblikkelijke luimen op te volgen; zelden dacht zij aan de gevolgen, en vergat de mogelijkheid, dat hare zoetste hoop bedrogen, hare helderste uitzigten verduisterd konden worden.
Zoo was maria jameson, toen in Leicester de verkiezing moest plaats hebben van een lid voor het Parlement. Haar vader, een der notabelen van de stad en voorzitter van het comité voor den Whig-candidaat, liet de zittingen van dit comité in zijne eigene woning houden. De candidaat zelf, een Londensche bankier, was met zijnen kantoorklerk, die voor secretaris speelde, bij hem gehuisvest. Deze klerk, henry stopford, was van goede familie, maar zonder vermogen, omstreeks zevenentwintig jaren oud, en van een voorkomen, dat gemakkelijk indruk moest maken op het hart van een eenvoudig, argeloos meisje. Hij zag maria, en besloot, dat zij de zijne zoude worden; hij poogde hare liefde te winnen, en bezat weldra haar hart. Van dat oogenblik waren hunne geheime bijeenkomsten gekenmerkt door den vollen gloed eener eerste liefde, en bij maria rees geen de minste twijfel op, of haar vader zou volmondig zijne toestemming geven tot hunne verbindtenis. Zij vond zich bedrogen. Hij weigerde zijne goedkeuring, en deed dit met onverbiddelijke gestrengheid, want de geringe betrekking van stopford en zijn onbeduidend inkomen strookten niet met de hoogvliegende plannen, die hij voor de toekomstige huishouding zijner eenige dochter had gemaakt.
Weken verliepen; de dag der verkiezing naderde, en de gelieven ontmoetten elkander nog gedurig. Doch de kans, om de toestemming des vaders tot de huwelijksverbindtenis te verkrijgen, was zoo hopeloos, dat henry den avond vóór zijne afreize het meisje met gebeden bestormde, om hem

{==662==} {>>pagina-aanduiding<<}
naar Londen te volgen. Dat was het eenige middel, om voor het oog der wereld de zijne te worden, en den vader tot eene bewilliging te bewegen. Maria streed eenen harden strijd; zij moest kiezen tusschen haren vader en haren geliefde, tusschen een eenzaam en verlaten leven en de bekoringen van eenen gelukkigen echt, gelijk zij droomde. Ter kwader ure gaf zij hare toestemming, en kwam, niet vervolgd door haren vader, met stopford te Londen aan. Den volgenden dag werd het huwelijk kerkelijk voltrokken.
De eene maand verliep na de andere, zonder dat maria eenig ander verdriet leerde kennen, dan dat, hetwelk het ongeopend terugzenden harer brieven door haren vader haar veroorzaakte. Van tijd tot tijd rees de gedachte wel in hare ziel op, of zij niet verkeerd had gehandeld, en zich te beschuldigen had van groote ondankbaarheid jegens dien vader, die haar zoo teeder had bemind. Maar dan kreeg het denkbeeld weder de overhand, dat zij regt had, om zich met den man te verbinden, dien haar hart had gekozen, en dat haar vader zijne magt te buiten was gegaan, door zijne toestemming te weigeren. En liet ook somtijds de stemme des gewetens zich niet tot zwijgen brengen, dan behoefde henry slechts te huis te komen en haar vol liefde aan zijn hart te drukken, en ieder zelfverwijt zweeg; wat haar duisternis scheen, was helderheid geworden.
Twee jaren had maria alzoo in eenen gelukkigen echt geleefd, toen het onregelmatige tehuiskomen van stopford haar begon te ontrusten. Zij smeekte hem, weder geregelder in zijne levenswijze te worden, gelijk vroeger, en poogde hem de bekentenis te ontlokken, wat hem zoo laat had opgehouden en waar hij geweest was. Maar hij ontweek hare vragen, of zweeg op hare gebeden, of stootte hare liefkozingen koel terug. Omstreeks dezen tijd trad henry op zekeren avond nog later dan gewoonlijk in de kamer, waar zijne vrouw zat, met haar slapend kind naast zich. Zijne oogen flikkerden; zijn waggelen verried den beschonkene, en met eenen vreeselijken, door dronkenschap hem in den mond gelegden vloek, riep hij: ‘Ik ben weggezonden.’ Deze aankondiging en de wijze zijner verschijning troffen de ongelukkige, onvoorbereide vrouw als een donderslag. Hare oogen rustten een oogenblik op haren echtgenoot; toen sloten zij zich, en zij viel bewusteloos neder. Stopford lachte woest, toen hij zijne verbleekte vrouw op den grond zag

{==663==} {>>pagina-aanduiding<<}
nederzinken, en zocht een glas water; doch vóór dat hij het had gevonden, stortte ook hij neder. Het gerucht deed eene bejaarde, op de benedenverdieping wonende dame toesnellen. Stopford stond op, wierp zich op eenen stoel, en staarde de pogingen der dame star aan, die zijne vrouw weder zocht bij te brengen. Het gelukte haar; maar maria ontwaakte slechts, om hare ellende in al derzelver uitgestrektheid te gevoelen.
Den volgenden morgen ging stopford uit, om, zoo als hij zeide en misschien ook ten oogmerk had, eene nieuwe betrekking op te zoeken. Doch hij ontmoette een zijner drinkgezellen, begeleidde dezen bij het verrigten eener boodschap, en liet zich gemakkelijk overhalen, om hem in een' zoogenaamden club te volgen, waarvan stopford sedert kort lid was geworden. Het was lang na middernacht, toen hij in denzelfden toestand als den vorigen avond terugkeerde. Tegen den middag ging hij weder uit, voorgevende heden te zullen doen, wat hij gisteren had verzuimd. Het werd avond, en hij kwam niet terug. Maria telde de uren, die langzaam en treurig voorbijkropen. Sombere gedachten vervulden hare ziel, en tranen stonden in hare oogen. Zij dacht aan het geluk van het verledene, aan de waarschijnlijke ellende der toekomst, en gevoelde al de zielskwellingen, die eene vrouw ondervinden kan, als zij laat in den nacht haren echtgenoot zit te wachten, en iedere klokslag haar herinnert, dat hij aan zijne pligten ontrouw is, en dat elk uur hem en haar en de hunnen eene schrede nader aan den afgrond des verderfs brengt. Hoop en vertwijfeling kampen in haren boezem, tot dat zij tot wezenloosheid vervalt, of een wanhopig besluit neemt. Zoo ging het maria. In woeste, aan waanzin grenzende uitbarsting harer aandoeningen snelde zij het huis uit, om haren echtgenoot te zoeken. De torenklok sloeg vier ure. Zij vermoedde, waar zij hem zou kunnen vinden, en telde den smaad en de beleedigingen niet, die zij op haren weg had te verduren. Het schuchtere meisje was in de vastberadene vrouw verkeerd, die haren echtgenoot van het pad zijner verkeerdheid wilde terugroepen, vóór zij zich der wanhoop overgaf. Zij bereikte het huis, dat zij zocht, vloog, zonder iets te vragen, ademloos de trappen op, en stond voor de geopende deur van een vertrek, waar henry stopford zat, zelf dronken, in den kring
zijner dronkene medgezellen, een ontuchtig lied

{==664==} {>>pagina-aanduiding<<}
zingende. Toen hij de binnentredende gewaar werd, bestierf hem het woord op de lippen. Zijne drinkgezellen zagen op, en, in plaats van medelijden te gevoelen met de ongelukkige vrouw, barstten zij in een duivelsch gelach en in woorden uit, die maria, in onuitsprekelijke ontzetting, uit het vertrek en uit het huis joegen. - Van dit oogenblik af had zij eenen afkeer van haren echtgenoot. In den loop van den morgen kwam de verdwaasde man te huis, en verzocht zijne vrouw spottend om vergiffenis voor de ontvangst, die zij in den club had gevonden. Zij antwoordde hem niet, en zette den man, dien zij eens had aangebeden, zwijgend het koude overschot van eenen vroegeren maaltijd voor. Hij at en ging weder heen.
Van nu af aan beleefde maria treurige dagen en weende bittere tranen. Te zwak en te krank, om voor zich en haar kind te arbeiden, verkocht zij het weinige, dat zij kon ontberen, en toen zij niets meer had, om te verkoopen, hield de milddadigheid der oude dame haar en haar kind in het leven. Zoo zat maria in eenen kouden Decembernacht bij een armoedig vuurtje naast haar slapend kind, met eenig naaiwerk bezig, dat des morgens gereed moest zijn en haar voor de eerste maal zelve eenig geld zou doen verdienen, toen zij een woest geschreeuw op de straat hoorde naderen en weldra aan de huisdeur hoorde kloppen. De deur werd geopend, en maria verbeeldde zich den naam van stopford te hooren. Men kwam den trap op naar hare kamer. Twee nachtwachts traden binnen, en legden een menschelijk wezen, dat geen teeken van leven gaf, op den grond neder. Maria zag den levenloozen vleeschklomp aan. Was dat haar henry? Kon dat de man zijn, om wiens wil zij het ouderlijke huis, hare vrienden en haren vader had verlaten, dien zij met haar geheele hart had bemind, wiens lach haar iedere droefheid had doen vergeten, wien zij tot aan haren laatsten ademtogt had willen liefhebben? Het was zoo. Het was henry stopford, die, met slijk bedekt, als levenloos op den vloer lag. Maria huiverde. Ware hij krank op de straat nedergevallen, hoe gaarne had zij hem verpleegd en opgepast! Maar dronken - tot bewusteloosheid dronken! De afkeer maakte zich zoozeer van haar meester, dat zij hem wilde laten liggen en den roes laten uitslapen. Doch teederder gevoel ontwaakte weldra in haar. Zij bad God om kracht, en stond op, om den ongelukkige eene legerstede

{==665==} {>>pagina-aanduiding<<}
gereed te maken. Op eens reutelde het in zijne borst, en alles was stil. De dronkenschap had haar werk voltooid, en henry stopford werd voor rekening van de armenkas begraven.
Door den nood gedrongen, schreef maria aan haren vader. Hij kwam, kuste haar en haar kind, maar weinige maanden later was ook maria stopford bezweken.


De vrolijke schoenlapper.

Keizer karel de V begaf zich gewoonlijk, in de tijden van uitspanning, welke hij zich veroorloofde, naar Brussel; en daar hij altijd gaarne de meeningen van de geringsten zijner onderdanen over hemzelven en over zijne regering leerde kennen, zoo ging hij menigmaal verkleed uit, mengde zich in gezellige kringen, en nam deel aan gesprekken, zoo als het toeval ze hem aanbood. Op zekeren avond gebeurde het, dat zijne laarzen plotseling herstel noodig hadden, hetwelk niet gevoegelijk tot 's anderen daags verschoven kon blijven; men wees hem naar eenen schoenlapper, maar het ongeluk wilde, dat het juist st. crispijn's feest was. De schoenlapper had geen lust om te werken, en dacht aan niets dan aan vreugd en vrolijkheid. Evenwel, de Keizer zeî hem, waartoe hij zijne dienst behoefde, en beloofde hem ruime betaling. ‘Wel, vriend,’ hernam de man, ‘weet gij dan niet, dat het heden st. crispijn is en dat niemand van ons ambacht werkt? Ja, al kwam Keizer karel zelf, ik zou geen steek voor hem doen; maar wilt gij bij ons binnenkomen en met ons drinken, dan zult gij ons van harte welkom zijn; wij zijn zoo lustig, als de Keizer het zijn kan.’
De Monarch nam het aanbod aan, en, terwijl hij de uitbarstingen hunner plompe vrolijkheid zat aan te zien, zonder daaraan op gelijke wijze deel te nemen, sprak zijn vrolijke gastheer hem aan: ‘Ik geloof, naar uw scherp rondkijkend gezigt te oordeelen, dat gij een politieke hoveling zijt; ja, neem ik uwen langen neus in aanmerking, dan kunt gij wel een bastaardje van den Keizer wezen; doch gij moogt zijn wie gij wilt, gij zijt onze gast en moet met ons op Keizer karel's gezondheid drinken.’ - ‘Bemint gij

{==666==} {>>pagina-aanduiding<<}
Keizer karel, dan?’ vroeg de Vorst. - ‘Of ik hem liefheb? Wel, dat zou ik hopen! Ik heb al zijn lange neusschap lief, en nog liever zou ik hem hebben, als hij ons wat minder belastingen op de schouders legde. Maar, wat raakt ons de politiek? Laat den beker rondgaan en weest vrolijk!’
Niet lang daarna nam de Keizer zijn afscheid en dankte den schoenlapper voor zijn gastvrij onthaal. ‘Gij waart ons welkom,’ hernam deze; ‘maar wees verzekerd, noch voor u noch voor uw geld zou ik heden st. crispijn de schande hebben willen aandoen van te werken; neen zeker, zoo als gezegd is, al waart gij zelfs de Keizer in eigen persoon.’
Karel, wien de rondborstigheid en de grappige invallen van den schoenlapper bevallen hadden, deed hem den volgenden morgen aan het Hof roepen. Men kan zich verbeelden, hoe de arme man te kijken stond, toen hij zag en hoorde, dat zijn gast van gisteravond zijn Monarch was! Hij vreesde, dat zijn schertsen over den langen neus hem duur te staan zou komen; doch de Vorst gedacht daaraan met geen woord, maar dankte hem op nieuw voor zijn vriendelijk onthaal, en noopte hem, om, als loon daarvoor, de eene of andere gunst te verzoeken; dien geheelen dag en den volgenden nacht mogt hij tijd nemen, om te bedenken, wat hem het meeste genoegen geven en zijne eerzucht het best zou streelen.
's Anderen daags verscheen de schoenlapper weder, en verzocht den Keizer, te willen veroorloven, dat de schoenlappers voortaan eene gekroonde laars in hun wapen mogten voeren. De Keizer stond hem deze bede toe, en, daar 's mans eerzucht met zoo weinig tevreden geweest was, vergunde hij hem, nog eenmaal een verzoek te doen. Een glans van vergenoegen verspreidde zich over het aangezigt van den schoenenflikker, en vol vreugde zeî hij: ‘Nu, als dan mijn innigste wensch vervuld zal worden, zoo gelieve uwe Majesteit te bevelen, dat voortaan het gilde der schoenlappers den voorrang boven het gilde der schoenmakers hebben zal.’ De Keizer bewilligde hem ook dit verzoek, en beval, dat in het vervolg de schoenmakers eerst na de schoenlappers zouden komen. Nog op den huidigen dag ziet men in Vlaanderen eene kapel, welker muren rondom met eene laars en eene kroon daarboven versierd zijn, en telken male

{==667==} {>>pagina-aanduiding<<}
als, vóór de Omwenteling, te Brussel een openbare optogt gehouden werd, hadden de schoenlappers steeds den voorrang boven de schoenmakers.


Op den dood eens nachtegaals.

(Uit het Hoogduîtsch van hölty, door w.r. boer.)

Hij is niet meer, die voorjaarszangen kweelde, 
Zoo zacht en teêr; 
Wiens klagend lied mijn oor en harte streelde; - 
Hij is niet meer, 
Wiens toon, zoo rein, mij door de ziele beefde, 
Als 'k aan de beek, 
Daar de avondwind door 't domlig loover zweefde, 
Ter neder streek. 
 
Diep uit de volle borst sloeg hij zijn toonen, 
Zijn droeve klagt, 
En de echo's, die in rotsspelonken wonen, 
Herhaalden 't zacht. 
Dáár klonken luid gezang en veldschalmeijen; 
Tot blijden dans 
Vereenigde de landjeugd hare rijen 
In d' avondglans. 
 
Op 't grasperk hoorde een jongling, opgetogen, 
Naar 't zoet geluid; 
En smachtend zag in des geliefden oogen 
De jonge bruid. 
Ze omarmden, vol van zuiver zielsverlangen, 
Bij oogentaal, 
Elkander, doof voor uwer zustren zangen, 
O nachtegaal! 
 
Zij luisterden, tot dof het avondklokje 
In 't dorpje klonk, 
En Hesperus, gelijk een gouden vlokje, 
Door wolken blonk, 
En keerden toen naar 't nedrig hutje weder 
Vol levenslust, 
De borst vervuld met liefde, rein en teeder, 
En zoete rust. 





{==668==} {>>pagina-aanduiding<<}

Nut van een' kwaden naam.

Voor de Assises in het Prinsdom Wallis stond onlangs een onverlaat wegens het begaan eener zware misdaad te regt en bekende zich schuldig. Toen nu de regter de gewone vraag aan de Jury deed, sprak de foreman of eerste der gezworenen, na een kort met de overigen gehouden beraad, het verdict van: niet schuldig. De regter hem hierop gevraagd hebbende, hoe hij zulk eene uitspraak doen konde, daar de beschuldigde zelf de daad erkend had, gaf het waardige hoofd der Jury ten antwoord, dat hij en zijne ambtgenooten den man van kindsbeen af gekend hadden, en wisten, hoe hij zijn geheele leven lang de grootste logenaar van het kerspel geweest was.


Een Duitsch paradijs.

Een Duitsche Ambtman van Ifflandschen stempel, die zijne boeren geweldig knevelde, liet zich eens in derzelver bijzijn ontvallen: ‘Ik wil het goed, waarover ik Ambtman ben, door mijn beheer, in een waar Paradijs herscheppen.’ Een van hen zeî daarop tot zijn' buurman: ‘Als hij zoo voortgaat, kon het nog wel gebeuren, dat wij, als Adam en Eva in het Paradijs, naakt daarin moesten rondloopen!’


Een Oudduitsch rijmpje op het geweten.


Het boos Geweten is een hond, 
Die blaft en huilt ter aller stond, 
Een haan, die onophoudlijk kraait, 
Een klok, die immer luidt en zwaait, 
Een vloed, die altijd stroomt en ruischt, 
Een orgel, dat steeds piept en suist, 
Een voerman, die zijn rossen jaagt, 
Een wagen, die al knarsend klaagt, 
Een pols, die rustloos kloppend slaat, 
Tot voor 't Gerigt de zondaar staat. 





{==669==} {>>pagina-aanduiding<<}

Mengelwerk.

Briefwisseling met eenen Jood.

(Ten vervolge van No. I dezes jaars.)

IV.

Ik vind mij verpligt, Mijnheer, u nog eens te antwoorden, ten einde u toch niet in den waan te laten, dat ik zonder genoegzame reden, uit onverschilligheid of vooroordeel, bij mijne belijdenis blijve. Want ik moet bekennen, dat uw voorstel van de zaak, op zijne beurt, eene gunstige, ja eene schitterende zijde heeft. Er is op de wijze, als de Christen het beschouwt, niet alleen meer bepaaldheid in den weg van God te ontdekken, maar ook het leerstuk der onsterfelijkheid, in de Schriften des Nieuwen Verbonds zoo stellig verkondigd, heeft inderdaad zijne groote waarde, niet slechts als teugel voor de ondeugd, maar inzonderheid als het grootste geschenk voor den mensch, voor den regtschapene en vrome, wiens hart met het vlugtige, onzekere en in honderd opzigten gebrekkige van dit leven niet voldaan kan zijn. Ik moet te dien opzigte met uwe uitroeping en aanklagt der zonde, willends of onwillens, instemmen. Was het Christendom wezenlijk, was het geworden en gebleven, wat het naar uwe voordragt schijnt te zijn, en, naar mijne overtuiging, had moeten worden en blijven, ik stemde ligtelijk met u in, en de tijd was waarschijnlijk nader, dat gansch Israël zou zalig worden. Had hetzelve het zuivere Mozaïsmus, hersteld en van zijne uitwendigheden ontdaan, tot de Godsdienst der volken gemaakt, met inbegrip van opstanding en oordeel, toen reeds algemeen onder de Joden geloofd, en door het thans meer opgehelderde Messias-begrip van zelf met beter licht bestraald, - zoo als eene partij in de kerk, de Joodschgezinde partij, van den beginne af aan, genoegzaam blijkt gewenscht en gewild te hebben, en ge-
{==670==} {>>pagina-aanduiding<<}
lijk latere kleine gezindten tot op dezen dag toe willen, - het was eene andere zaak geweest. Maar dit werd welhaast als gruwelijke ketterij verfoeid en verworpen, en is nog, bij allerlei regtzinnigen, in den allerslechtsten naam. In de plaats daarvan heeft men allerlei wonderbare begrippen omtrent den persoon van Christus, omtrent den
Heiligen Geest, als een' derden persoon in de eenige Godheid, gaan vormen; waarbij de Moeder des Heeren, als bijna van gelijken rang, daarna gevoegd, en eindelijk nog een sleep van Heiligen, als middelaars en voorspraken, is gecreëerd. Over deze en honderd andere onbegrijpelijke dingen heeft men getwist, in het geloof aan dezelve, naar de vooronderstelde ware meening, de grootste waarde gesteld, en zich om deugd of ware Godsvrucht weinig bekommerd.
Ik wil daarom niet zeggen, dat het Christendom alle waarde verloren heeft. Ik geloof zelfs, dat het in allerlei vorm, en vooral daar, waar men den Bijbel in waarde houdt, nog altijd veel nut sticht, de zeden zuiver houdt en het ongeluk verzacht. Maar gij kunt niet ontkennen, dat hiertegen niet weinig kwaad over staat. De onverdraagzaamheid en vervolgzucht, zoo wel onderling, als tegen hen, die Christus niet belijden, is wel nergens zoo erg, zoo vreeselijk geweest, als hier. En dit uit den aard der zaak. Waar zoo veel van het geloof afhangt, waar de Katholijk meent liever het ligchaam te moeten dooden, dan de ziel te laten verloren gaan, daar is het te begrijpen, dat men, uit menschenliefde, volken vernietigt en landen verwoest. En kwam er nog eens een einde aan deze twisten; maar, ach neen! voor een' tijd moge er eenige rust schijnen te heerschen, ligt meer uit onverschilligheid en ongeloof, dan uit betere overtuiging, met den vernieuwden ijver voor het goede schijnt ook het kwade weer aan te wakkeren; althans het geleerde, Protestantsche Duitschland vecht op nieuw met de pen weer even dapper als in vroegere dagen.
Ziedaar, Mijnheer, wat het, behalve andere zaken, voor ons moeijelijk maakt en altijd zal maken, Christenen

{==671==} {>>pagina-aanduiding<<}
te worden! Overtuigd van uwe billijkheid, twijfel ik niet, of gij zult dit toegeven, en mij wel vergunnen, bij verschil van openbare belijdenis, te blijven uw broederlijke Vriend.


V.

Ik was, geachte Vriend, vroeger mede in uw denkbeeld, dat een zuiver Theïsmus, zoo als gij voorstelt, de beste vrucht van het Evangelie zou zijn geweest, en heb er wel eens aan gehecht, dat een Joodschgezinde partij in de eerste kerk zich inderdaad afkeerig schijnt te hebben betoond van die denkbeelden omtrent den persoon van den Zaligmaker, welke al spoedig algemeen zijn aangenomen. Het was, vreesde ik, het Heidendom, dat op de vermenigvuldiging van personen in de Godheid en andere min zuivere begrippen, omtrent verscheidene zaken in de Godsdienst, zijnen invloed had betoond. En geheel zonder grond mag dit ook wel niet zijn. Althans de wijsgeerte, zoo als die oorspronkelijk onder de Grieken was beoefend, en naderhand met Oostersche denkbeelden werd vermengd, bleef blijkbaar niet zonder invloed op de wijzigingen, welke het kerkelijk leerstelsel vervolgens onderging, en die zoo veel aanleiding tot twisten en scheuringen gaven.
Ondertusschen kan men toch niet ontkennen, dat het Evangelie zelf, en in de historische voorstelling van Jezus, en in de latere verkondiging door de Apostelen, zoo als wij die in hunne Brieven en elders aantreffen, grond opleverden, om in Hem meer dan den stichter van eene school of den prediker van eene leer te zien, en dat er een waas van verhevene geheimzinnigheid over het geheel ligt verspreid, dat niet kon nalaten dieper nadenken en verschil van gevoelens op te wekken. En dan vraag ik mijzelven, was dit niet goed en noodig, zoo wel als natuurlijk? Zou eene bloote aanwijzing van enkele hoofdwaarheden en pligten de menigte geboeid, het hart gewonnen en die geestdrift gewekt hebben, zonder welke geene groote dingen tot stand komen?
Om het eenige volk der Joden bij de kennis en dienst

{==672==} {>>pagina-aanduiding<<}
van den waarachtigen God te houden, was er zoo groot een toestel van plegtigheden en inzettingen noodig geweest, die met de zaak zelve schijnbaar niets te doen hadden, en in lateren tijd inderdaad strekten, om de hoofdzaak uit het oog te doen verliezen en het Jodendom in koude vormen op te lossen: was het menschdom dan nu op eens tot zoodanige rijpheid gekomen, dat het alle zinnelijk omkleedsel kon missen, en eene Godsdienst zou willen volgen, die niets van middelaarschap, van offerdienst, met één woord, van voorwerpen wist, met welke zich, zoo niet de zinnen, dan toch de verbeelding kon bezig houden, - die slechts op den éénen Onzigtbare en Onbegrijpelijke verwees? Zou zulk eene leer, en toen en later, bij onbeschaafde volken ingang en invloed hebben verkregen, tot zulke herscheppingen, als inderdaad noodig waren?
Ik wil het verkeerde gebruik, dat hiervan door de menschen gemaakt is, niet verdedigen. Wij zien het misbruik in alle zaken plaats grijpen, maar daarna ook niet zelden, onder Gods voorzienig bestuur, het goede uit het kwade voortkomen. De Joden van den eersten tijd maakten zich de verstrooijing over den aardbodem waardig, maar droegen daardoor, in Gods hand, bij, om hunne betere denkbeelden heinde en verre bekend te maken, ja zich, in vervolg van tijd, in dien stand te plaatsen, dat hunne Synagogen, als 't ware, de eerste kweekhoven werden voor het gepredikte Evangelie. En zoo de Christus lijden moest, om in zijne heerlijkheid in te gaan, - en voorzeker kon het Christendom, kon de Christus (al bepaalt gij u ook tot de waarheden van de zoogenoemde Natuurlijke Godsdienst) zonder dat lijden nooit voor ons geworden zijn, wat Hij thans is, de overste leidsman en voorganger van ons geloof; - moeten wij dan niet wederom zeggen, dat de boosheid der latere Joden Gods raad vervulde, Zijn oogmerk diende?
Desgelijks moeten wij ook bij de Christelijke Godsdienst en op het zaad letten, door God uitgestrooid, en op den oogst, in weerwil van alle onkruid, door de leiding Zijner

{==673==} {>>pagina-aanduiding<<}
hooge wijsheid, daarvan verzameld. Het Christendom was, door de Profeten en de later uit hunne voorspellingen ontwikkelde denkbeelden, op eene bepaalde wijze voorbereid. Men verwachtte het Godsrijk, en den Gezalfde des Heeren, als koning van hetzelve. Dat moest eene geheel nieuwe en heerlijke schepping zijn, waarvan het ons echter in alle bijzonderheden niet bekend is, hoe men zich het een en ander voorstelde; waarschijnlijk nog al onbepaald. Het tooneel zou, ja, op deze aarde zijn, en van de Joden, van hunnen God en Godsdienst zou het heil uitgaan. Maar zou het daarom eene geheel aardsche, op aardsche grootheid doelende, voorbijgaande stichting zijn? Zoo mogt er de gemeene Jood, de verlaagde, verbasterde man van dien tijd, over denken, gewis, de ware Israëliet niet. En hoe veel het ook kosten mogt, om hem tot het denkbeeld van eene geheel geestelijke heerschappij te verheffen, die hier wel beginnen maar in den Hemel zou worden voortgezet, hij kwam er toe: de Gekruiste werd zijn Messias, de Christenkerk zijn Godsrijk, waarin de Geest van Jehova woonde en alles tot volmaaktheid en zaligheid opleidde. Het denkbeeld van een volk Gods, van een uitverkoren geslacht, een gemeenebest van geloof en zeden, bleef daarbij behouden; en hoe hoog moesten niet natuurlijk de gedachten omtrent Hem rijzen, die over deze maatschappij als koning regeerde!
Zouden het wel de ware Joden geweest zijn, die kort daarna dien persoon als op den achtergrond plaatsten, en hem enkel als een' leeraar, den stichter eener betere denkwijze wilden hebben aangemerkt? Ik vraag dit inzonderheid met het oog op het Evangelie. Hoe komt de zaak daar voor? Hecht zich niet de geheele aandacht aan den persoon? Lees de geschiedenis, hetzij dan als geheel waarheid, hetzij ook (zoo als gij ligt zult meenen) voor een groot deel als verdichting, maar dan toch verdichting, op de eigene denkbeelden zijner aanhangers gegrond; lees, wat er vóór, wat er bij zijne geboorte voorviel, wat de Dooper leerde en van hem verkondigde, ja den toon, door den nederigen man zelven, bij onderscheidene gele-
{==674==} {>>pagina-aanduiding<<}
genheden gevoerd, zijne wonderen, - niet een enkel, na worstelend bidden volbragt, als bij de Profeten, maar bij menigte als uit zijne eigene magt voortgevloeid, - en daarbij zijne volmaakte wijsheid, heiligheid en liefde, zijne betuigingen omtrent zichzelven, als den Meester en den Heer, den Zoon en naauwvereenigde met God, voorts zijne verrijzenis, zijne hemelvaart en heerlijkheid, gezeten aan de regterhand der kracht Gods, vanwaar hij komen zal, om te oordeelen de levenden en de dooden. -
Stel, dat hij niet was opgestaan, dat het derhalve onmogelijk was geworden zich aan zijn' persoon te hechten, dat hij gebleken was de Messias niet te zijn, dat al het wonderbare als een droom was voorbijgevaren; zouden de Apostelen dan toch zijne leer verkondigd, zijn voorbeeld tot bevestiging aangevoerd, zich zelfs op zijne wonderen beroepen hebben? en zoo al, zou dan hunne prediking ingang gevonden hebben? zou zij de wereld hebben doorloopen, om die te herscheppen, en eene betere stichting, op de puinen der oude Godsdienst, bij de volken te gronden? Voorzeker, gij gelooft het niet. Dit is de weg niet, om op de menschen te werken.
Ondertusschen kon het, bij de gesteldheid der zaken, zoo als die wezenlijk heeft plaats gehad, niet uitblijven, dat het navorschend verstand allerlei vragen omtrent die verheven personaadje en zijne betrekking tot de Godheid opwierp, en dat ook omtrent andere dingen, de kracht zijns hooggeroemden doods, den Geest, dien hij zenden zou, zijne toekomst, enz. enz., bij de geleerden en wijsgeeren, die zich welhaast onder zijne belijders schaarden, en tot voorgangers der gemeente gekozen werden, velerlei denkbeelden ontstonden. En toen de kerk, tot magt en aanzien geraakt, als het vischnet, rein en onrein opving, en menschelijke dwaasheid en hartstogt zich onder alle hare bemoeijingen mengden, wat wonder, dat toen vooral het onkruid welig opschoot en het goede graan grootendeels verstikte?
Neen, ik wil het veelvuldig kwaad niet ontkennen, de dwaasheden, de gruwelen, het jammerlijk bijgeloof en

{==675==} {>>pagina-aanduiding<<}
twist en haat niet verbloemen, waartoe het Christendom aanleiding of voorwendsel opleverde. De kerkelijke geschiedenis getuigt het te luide, zoo wel van vroegere tijden, als bij en na de Hervorming. Doch staat gij mij niet evenzeer toe, dat de Christenkerk, in haren meest ontaarden toestand, dien der hierarchij en plompe werkheiligheid, van onberekenbaar nut is geweest, om onze woeste voorvaderen te temmen, en onder het juk van orde, op de baan van hoogere uitzigten, in 't kort in dien toestand te brengen, dat er eenmaal licht uit de duisternis straalde? Staat gij het mij niet toe, dat de latere twisten, dat het onderzoek der H. Schrift, de poging om deszelfs geheimen te ontraadselen, de aanval en verdediging derzelven, van oneindig belang is geweest tot bevordering van wetenschap en wijsgeerte? Staat gij mij niet toe, dat deze wrijving der denkbeelden, zij moge dan somtijds vlam verwekt hebben, over het geheel eene warmte en leven heeft te weeg gebragt, van welke men zou kunnen zeggen, dat zij eene menigte van zonden bedekt?
Voor het overige is het wel waar, dat er nog altijd een aantal partijen in de kerk bestaan, en dat deze zelfs, vooral in Duitschland, ook bij de Protestanten onderling, met vernieuwde hitte worden gevoerd. Maar, behalve dat de naast voorafgaande tijd, de tijd der vrijheid en verlichting geacht, niet zeer gunstig voor eene al te naakte, bloot verstandelijke leer getuigt; maar onverschilligheid, onkerkelijkheid en, ja, ook onzedelijkheid zich al vrij zigtbaar in haar gevolg vertoonden, zoo komt het mij toch voor, dat de verschillen niet zoo steil en scherp, niet zoo wezenlijk en, aan de eene of andere zijde, zoo gevaarlijk zijn, als wel in vroegere tijden. Het groote doel der liefde en heiligheid komt bij allen meer op den voorgrond. De waarheid maakt zich baan. En wordt er nog veel omgehaald, wat weinig ter zake doet, men geeft ze meer voor hetgeen zij zijn - speculatiën.
Mij dunkt, wat men ter verschooning van de gedurige afwisseling der wijsgeerige leerstelsels heeft gezegd, - dat zij de waarheid slechts elk van eene andere zijde ver-
{==676==} {>>pagina-aanduiding<<}
toonen en elkander tot de volmaaktheid verhelpen, - dat kan men ook op de Christelijke Godgeleerdheid toepassen. Eenzijdigheid is het menschelijk zwak, en die moet toch, als men zoo gedurig op een ander standpunt geplaatst wordt, vanzelve afnemen.
Dit zij dan ook het gevolg onzer briefwisseling, mogt zij al niet kunnen strekken, om u geheel tot mijn gevoelen over te halen! Ik scheid er thans uit, na nogmaals betuigd te hebben, enz.
N.S.






Beethoven van 1770 tot 1827.

(Vervolg en slot van bl. 653.)

In 1815 trof beethoven een nieuwe slag: zijn broeder karel stierf, een' eenigen achtjarigen zoon achterlatende, dien beethoven volijverig als kind aannam. Van dat oogenblik af was zijn leven niets anders meer dan eene onafgebrokene reeks van verdrietelijkheden, beroovingen en folteringen, tot op den dag, toen de dood hem van al zijn lijden verloste. In de eerste plaats had hij een lang en kostbaar regtsgeding te voeren tegen de weduwe zijns broeders, (eene booze vrouw, gelijk hij zelf ons zegt) die haar kind terugvorderde; verder waren de inkomsten, welke hij van zijne werken trok, voor zijne gedurig aangroeijende uitgaven niet langer toereikend: de ziekte zijns broeders alleen heeft hem 10,000 florijnen gekost. ‘Mijn jaargeld bedraagt 3400 florijnen in papier,’ schrijft hij aan ries; ‘ik betaal eene huur van 1100 florijnen; mijn knecht en diens vrouw komen mij op 900 florijnen te staan; reken nu zelf, wat mij overschiet; en boven dat alles heb ik nog mijn neefje te mijnen laste. Tot nog toe is hij op school en kost er mij 1100 florijnen; maar hij is er niet wel, en ik zal gedwongen zijn, mijne huishouding zoodanig in te rigten, dat ik hem bij mij in huis nemen kan. Hoeveel moet men niet verdienen, om hier te kunnen leven! Er is geen eind aan de uitgaven, want - want - want - kortom, gij weet het wel.’
Gelijk hij aan ries geschreven had, besluit hij dan ook

{==677==} {>>pagina-aanduiding<<}
eene eigene huishouding op te zetten. Hij maakt zich, men vergeve de triviale uitdrukking! tot een Janhen. Het volgende fragment, hetwelk wij uit zijn dagboek overnemen, zal den lezer een denkbeeld geven, hoedanig op dien tijd zijn huiselijk leven was, en aan welke verdrietelijkheden hij zich vrijwillig onderworpen had.
1819.	Januarij 31. De huishoudster weggezonden.
	Februarij 15. Komst der keukenmeid.
	Maart 8. De keukenmeid zegt mij, dat zij over veertien dagen verhuizen wil.
	- 22. Komst der nieuwe huishoudster.
	Mei 12. Komst te Mödling. Miser et pauper sum. (*)
	- 14. De huishoudster vordert zes gulden 's maands.
	Julij 20. Ik geef aan de huishoudster haar afscheid.
1820.	April 17. Komst der keukenmeid. - Een booze dag.
	Mei 16. Ik zeg der keukenmeid hare dienst op.
	- 19. De keukenmeid vertrekt.
	- 30. Komst der huishoudster.
	Julij 1. Komst der keukenmeid.
	- 20. Heden avond gaat de keukenmeid heen.
	- 30. De vrouw uit Unter-Döbling komt. - Drie kwade dagen 10, 11, 12 en 13.
	Augustus 13. Te Lerchenfeld gegeten.
	- 20. De maand der vrouw is uit.
	September 6. Komst van het meisje.
	October 22. Het meisje vertrekt.
	December 12. Komst der keukenmeid.
	- 18. Ik zend de keukenmeid weg.
	- 27. Komst der nieuwe huishoudster.

‘Maar genoeg,’ zegt schindler, aan wien wij deze bijzonderheden ontleenen, ‘genoeg gezegd om dit treurig beeld van een verward huishouden te schilderen! Zoodanig was voortaan het huiselijk leven van beethoven, en zoodanig moest het blijven tot op zijnen dood! - Om de maat van zijn lijden vol te meten, vergold hem dat kind, hetwelk hij zoo zeer beminde, niet alleen met ondankbaarheid, maar onteerde zelfs zijnen naam. Naauwelijks de kindschheid uitgetreden, nam hij ondeugende gewoonten aan, veronachtzaamde zijne studiën, en deed zich eindelijk van de hoogeschool wegjagen. Een verschrikkelijke slag voor den armen

{==678==} {>>pagina-aanduiding<<}
beethoven: ieder, die destijds in zijne nabijheid kwam, kon op zijn bleek en vermagerd aangezigt het verdriet lezen, hetwelk de slechte gedragingen van zijnen neef hem veroorzaakten.’ - Schindler haalt vervolgens verscheidene brieven aan, welke beethoven in den loop van 1825 aan dit jonge mensch geschreven heeft.
‘Van dag tot dag word ik magerder, en ik voel mij ernstig ongesteld; niemand hoegenaamd bekommert zich over mijnen toestand. Is het mogelijk, zoo kom weder bij mij; ik zal alles doen, wat ik kan, om u zoo veel vrijheid, als slechts doenlijk is, te laten. Alwat ik van u verlang is de zekerheid, dat gij des zondags, wanneer gij niet bij mij zijt, uwen tijd op eene verstandige en ordelijke wijze doorbrengt.’

‘Lieve zoon, laat ons daarover niet meer spreken. Kom in mijne armen terug; gij zult geen enkel verwijt van mij hooren. Om Godswil ren toch niet zelf in uw verderf; gij zult met al de liefde ontvangen worden, welke ik steeds voor u gehad heb. Wat de toekomst betreft, hierover zullen wij als een paar vrienden spreken. Ik zweer u bij mijne eer, dat gij geen verwijt ontvangen zult; trouwens, waartoe zouden verwijtingen dienen? Gij hebt van mij niet anders te verwachten dan de innigste genegenheid en de ijverigste bezorgdheid voor uw welzijn.’

‘Ik verblijd mij, dat ik u nog eenmaal zien zal; en zoo nog eenige wolk van mistroostigheid mijn voorhoofd mogt verdonkeren, schrijf zulks aan geen blijvend misnoegen toe; weldra zal die wolk verdreven worden door de vervulling uwer beloften, door een verbeterd gedrag, door uw geluk, gegrond op opregtheid en deugdsbetrachting.’
Alles was vruchteloos. De neef kwam zijnen oom niet opzoeken, of kwam hij al, zoo verliet hij hem weldra weder, om nieuwe buitensporigheden te begaan. Hij schuwde den arbeid zoo zeer, dat hij in 1826, toen hij gedrongen werd om zich aan een examen bij de polytechnische school te onderwerpen, eene poging deed om zich het leven te benemen. Ongelukkiglijk bragt hij zich zelfs geene wond toe. Had hij zich destijds om hals gebragt, zou beethoven misschien eenige jaren langer geleefd hebben. - Den 3 December van hetzelfde jaar kwam die nietswaardige in haast

{==679==} {>>pagina-aanduiding<<}
op het buitengoed, hetwelk zijn oom destijds bewoonde, om deszelfs hulp af te dwingen in eenige verlegenheden, waarin zijn slecht gedrag hem gewikkeld had. Beethoven aarzelde niet, maar vertrok oogenblikkelijk naar Weenen in een open rijtuig (daar zijn broeder jan, de eigenaar van het huis, geweigerd had, hem zijn overdekt rijtuig te leenen); onderweg overviel hem een onweder, en dwong hem, om, door en door nat, de wijk te nemen in eene slechte herberg. Te Weenen aangekomen, moest hij zich te bed begeven, en van dit ziekbed is hij niet weder opgestaan. Op eene heftige verkoudheid volgde eene longontsteking, die niet week, dan om plaats te maken voor waterzucht. Men riep terstond zijne gewone geneesheeren, Drs. braunhofer en staudenheim; maar geen van beiden kwam: de eerste omdat hij te ver van daar woonde; de ander onder men weet niet welk voorwendsel. Eenige dagen daarna verscheen een chirurgijn, dien hij niet kende, (Dr. wawruch, clinisch Professor) om hem hulp toe te brengen. Een naar het gasthuis gebragte koffijhuisknecht had de volgende verklaring aan Dr. wawruch gedaan: ‘Eenige dagen geleden had beethoven's neef, terwijl hij biljart speelde, mij opgedragen om eenen dokter voor zijnen oom te gaan halen; maar, daar ik mij reeds ongesteld voelde, kon ik die boodschap niet doen.’ Dus zou, bijaldien die koffijhuisknecht niet naar het gasthuis gebragt ware, beethoven in zijne laatste ziekte den raad noch de hulp van een' eenigen arts ontvangen hebben. - In plaats van hem op te passen, gaf zijn neef zich aan zulke buitensporigheden over, dat de policie hem uit de stad joeg. Die tijding was voor beethoven de genadeslag. Hij gevoelde, dat zijn einde naderde. Zeven dagen vóór zijnen dood zeide hij tegen degenen, die bij hem
waren: Plaudite, amici; comedia finita est (*). Zijn droevig levensspel zou inderdaad niet lang meer duren; hij gaf den geest op den 24 Maart 1827, ten half zes des morgens, den ouderdom bereikt hebbende van zesenvijftig jaren, negen maanden en drie dagen. 't Was een hem

{==680==} {>>pagina-aanduiding<<}
vreemd persoon, de Heer anselmus hüttenbrenner, die hem de oogen sloot.
‘Ofschoon beethoven nog niet oud is, (had de Heer russell een geruimen tijd te voren reeds gezegd) is hij, uit hoofde zijner zware hardhoorendheid, voor de zamenleving verloren. Hij veronachtzaamt tegenwoordig zijn uiterlijke zoo zeer, dat hij in zijn voorkomen iets heeft van een' wilde. Zijne wezenstrekken zijn forsch en sterk uitkomende; zijn gelaat is vol kracht en karakter; zijn haar, dat door schaar noch kam sedert jaren aangeroerd schijnt te zijn, overdekt zijn breed voorhoofd in zulk eenen overvloed en wanorde, dat de slangen, welke het hoofd eener Gorgone omgeven, alleen in staat zijn, het beeld van zoodanig eene verwarring te leveren. - Zijn doorgaand gedrag stemt met dit zoo weinig aanlokkelijke voorkomen vrij naauw overeen. Slechts in den omgang met zijne vertrouwdste vrienden toont hij de welwillendheid en minzaamheid, die hem eigen zijn. Zijne doofheid heeft hem van al de genoegens des gezelligen omgangs beroofd, en zijnen inborst allengskens doen verzuren. Gewoonlijk brengt hij zijne avonden in het afgelegenste hoekje van een koffijhuis door, hen, die het doorgaans bezoeken, schuw ontwijkende, wijn en bier drinkende, kaas en haring etende, en de dagbladen lezende. Op zekeren dag kwam een vreemdeling, wiens gelaat hem niet moet bevallen hebben, nevens hem plaats nemen. Beethoven zag hem strak aan, en spoog op den grond, alsof eene padde hem ontmoet ware; vervolgens las hij ettelijke regels uit een dagblad, hetwelk hij in de hand had, wierp een nog duidelijker blik van afkeer op zijnen buurman, en spoog hem wederom voor de voeten. Dit zonderlinge gebarenspel duurde bijna een kwartier uurs; eindelijk, woedend en alle geduld verliezende, sprong beethoven op, en met den uitroep: “welk eene afgrijselijke tronie!” vloog hij het huis uit.
Zelfs jegens zijne beste vrienden gedraagt beethoven zich steeds als een bedorven kind. Altijd heeft hij papier in den zak; want het is ondoenlijk, een gesprek met hem te voeren anders dan bij geschrifte. Zijn conversatieboek dient hem tevens om daarin, oogenblikkelijk zoo als zij hem invallen, zijne muzikale denkbeelden op te teekenen. Die soort van noten zou voor elk ander toonkunstenaar volstrekt onverstaanbaar zijn, want zij hebben geenerhande vergelijk-
{==681==} {>>pagina-aanduiding<<}
bare waarde; hij alleen is in staat, uit dezen doolhof van punten en strepen de rijkste en wonderlijkste harmoniën te voorschijn te brengen. Zoodra hij voor eene piano zit, vergeet hij blijkbaar alwat hem omringt en denkt aan niets meer dan aan hemzelven en aan zijn instrument. Doch zijne doofheid moet hem beletten alles te hooren, wat hij speelt; ook, speelt hij piano, zoo brengt hij menigmaal geenen toon hoegenaamd voort: alsdan hoort hij met het oor der ziel. Terwijl zijn blik en de bijna onmerkbare beweging zijner vingeren aan de omstanders doen zien dat hij voortspeelt, blijft de piano even stom als de muzikant doof is.
Ik heb hem hooren spelen; maar, wil men die gunst van hem verwerven, dan moet men het zeer behendig aanleggen, zoo onverwinnelijk is zijn afkeer van alles, wat naar eene tentoonstelling gelijkt. Al de aanwezigen verlaten het vertrek, waar hij is, behalve de heer des huizes, die een zijner gemeenzaamste vrienden is. Weldra begint tusschen hen een schriftelijk gesprek, b.v. over het onderwerp der banken. Eensklaps laat zijn gastheer als onwillekeurig de vingers over eenige klavieren van de piano gaan, waarnevens hij gezeten is, en, allengskens beginnende eenige brokken uit stukken van beethoven te spelen, begaat hij opzettelijk zoo grove misslagen, dat de componist de hand uitsteekt en hem wijst, hoe hij had behooren te doen. Nu is beethoven aan den gang gebragt; zijn vriend verlaat hem onder eenig voorwendsel, en vervoegt zich, in het aangrenzende vertrek, bij het overige gezelschap, hetwelk met geduld de uitwerking van dit kleine complot zit af te wachten. Beethoven, zich alleen ziende, gaat aan de piano zitten. Aanvankelijk lokt hij uit dezelve van tijd tot tijd eenige snel opeenvolgende, maar afgebrokene klanken, even alsof hij vreest bij het begaan eeniger misdaad betrapt te zullen worden; maar weldra verliest hij de herinnering van zijnen toestand, en speelt voor de vuist eene fantaisie, vooral opmerkelijk door verscheidenheid van stijl en het plotselinge der overgangen. Zijne toehoorders zijn in verrukking. Zij, die hem nog nooit gehoord hebben, slaan inzonderheid de uitwerking gade, welke de muzijk op hem te weeg brengt. De sterke, statige, geweldige passages schijnen meer zijn gevoel te wekken, dan de zachte en teedere. Zijne spieren trekken zich zamen; de aders zwellen hem aan het voorhoofd en de wangen; zijne oogen, die

{==682==} {>>pagina-aanduiding<<}
reeds op zichzelven hard zijn, schieten wilde blikken; zijn mond loopt vol schuim; kortom, beethoven gelijkt in dien toestand naar eenen toovenaar, aangeblazen door de geesten, welke zijn magtwoord opgeroepen heeft.’
Deze schets vertoont ons beethoven in zijne laatste jaren, als wanneer zijne excentrische gewoonten den hoogsten trap van derzelver ontwikkeling bereikt hadden. Toen hij nog jong was, hield hij veel van gezelligheid; vooral beviel hem de omgang met uitstekende en elegante vrouwen, en meer dan één der jonge lieden van zijne jaren bezat hij de gaaf, om aan de schoone sekse te behagen. Ook was hij bijna gedurig verliefd; maar zijne liefde duurde zelden een jaar lang, en de vrouwen, welke hem dezelve inboezemden, behoorden tot eenen te hoogen rang, dan dat hij zou hebben mogen hopen haar te huwen. Hij zelf berigt ons zulks: ‘Op zekeren dag,’ zegt ries, ‘toen ik mijne scherts met hem dreef betrekkelijk eene jonge schoone, welker verovering ik beweerde dat hij gemaakt had, erkende hij mij, dat deze hem langer dan eenige andere in hare banden gehouden had, namelijk zeven maanden lang. - “Ik bemin een lief en bekoorlijk meisje,” schrijft hij in 1801 aan zijnen vriend wegeler, “en het is de eerste maal, dat ik gevoel, dat het huwelijk mij gelukkig zou kunnen maken; maar ach! zij is boven mijnen stand...” Overigens, men vergisse zich niet, sprak beethoven hiermede slechts de taal der wereld; want, wat zijn eigen gevoel en denkwijs betrof, hij achtte zich veel grooter en edeler, dan al de edelen en grooten van dat Weener hof, het meest aristocratische aller hoven van Europa. Het volgende uittreksel uit een' zijner brieven, dat hem ons te dezen in al zijne naaktheid vertoont, schijnt ons in vele opzigten de aandacht onzer lezeren wel waardig:

Aan Mevrouw van arnim. 
Töplitz, 1812. 


Lieve, goede bettina! Koningen en vorsten kunnen ongetwijfeld professoren en geheimraden benoemen en hen met titels en ordesteekenen overladen; maar groote mannen te maken, geesten, die zich boven den grooten hoop verheffen, dit staat niet in hunne magt; zij kunnen zelfs niet pogen hen te doen ontstaan, en dus zijn zij wel gedwongen hen te eeren. Wanneer twee mannen als ik en göthe hen

{==683==} {>>pagina-aanduiding<<}
voorbijgaan, moeten die groote heeren de grootheid zulker mannen wel opmerken. Gisteren, bij het naar huis keeren, kwam de geheele keizerlijke familie ons te gemoet; wij zagen haar reeds in de verte op ons aankomen. Oogenblikkelijk liet göthe mijnen arm los, om ter zijde te gaan; alwat ik hem zeide, kon hem niet bewegen, eenen stap verder voort te gaan. Toornig drukte ik mijnen hoed dieper op het hoofd, knoopte mijnen rok digt toe, en ging, met de armen op den rug, regt toe regt aan, midden door den stoet. Prinsen en officieren maakten mij oogenblikkelijk plaats; Aartshertog rudolph' nam den hoed voor mij af, en de Keizerin groette mij het eerst... Die magtigen der aarde kenden mij. Het was eene onbetaalbare klucht voor mij, te zien, hoe de stoet göthe voorbijtrok; hij hield zich ter zijde, met zijn' hoed in de hand en het hoofd zoo diep gebogen als hij kon. Naderhand heb ik hem voor dit gedrag eens regt op de pijnbank gehad; ik heb hem geene genade bewezen, maar hem al zijne zonden voorgehouden, vooral die, waarover gij te klagen hebt, bettina!’ (*)

Beethoven had in den grond een goed hart; maar hij was zeer opvliegend, en zijn toorn, wanneer deze uitbarstte, ging somwijlen alle palen te buiten. In zijne herinneringen van beethoven verhaalt ries hiervan de volgende anecdoten: ‘Op een door beethoven gegeven concert voerde men voor de eerste maal zijne fantaisie voor het piano met orchest en koren uit; plotseling vergist de clarinet, op een oogenblik dat zij obligaat speelt, zich acht maten; woedend springt beethoven op, en, zich naar het orchest wendende, werpt hij den muzikanten lompe scheldwoorden toe. “Van voren af aan!” schreeuwt hij eindelijk met eene donderende stem, en het orchest, door blik en toon van den maëstro als in tooverdwang gebonden, haast zich te gehoorzamen. Ditmaal was de uitvoering onberispelijk, en de fantaisie verwierf den schitterendsten bijval. Maar na het concert stonden de toonkunstenaars in massa op, en zwoeren, in beethoven's tegenwoordigheid niet meer te zullen spelen. Bij een ander dergelijk geval hielden zij zoo goed woord, dat zij hem de concertzaal uitzetteden.’
Op eene der soirées van den Graaf van browne speelden

{==684==} {>>pagina-aanduiding<<}
beethoven en ries te zamen een stuk à quatre mains, in tegenwoordigheid der aanzienlijksten van Weenen. Op het oogenblik toen zij begonnen waren, veroorlooft zich een jonge Graaf, eenige woorden half luid aan eene der bij hem zittende dames toe te fluisteren; beethoven houdt eensklaps de handen van ries op het klavier tegen, staat op, en roept overluid: ‘Voor zulke varkens speel ik niet,’ (für solche Schweine spiel ich nicht.) Vruchteloos smeekt men hem, den schuldige zijn vergrijp te willen vergeven, en niet geheel het gezelschap daarvoor te straffen; hij geeft aan niets gehoor. Op zijne hardnekkige weigering wendt men zich tot ries, en smeekt dezen, eene sonate te spelen; maar beethoven verbiedt hem, eene enkele noot te doen hooren, en de gehoorzame leerling, voor de uitwerking van zijns meesters gramschap beducht, durfde diens verbod niet overtreden.
Gedurende zijn verblijf te Weenen had beethoven slechts twee leerlingen, Aartshertog rudolph en ferdinand ries, welken laatsten hij eene inderdaad vaderlijke toegenegenheid betoonde. Men begrijpt, van hoeveel waarde de lessen van zulk eenen meester voor dezen waren; ook onderwierp hij zich steeds zonder morren aan al deszelfs grilligheden. Niettegenstaande deze grenzenlooze onderdanigheid, verloor hij nogtans die zoo zeldzame en zoo onwaardeerbare gunst; zie hier, bij welke gelegenheid; het is ries zelf, die het verhaalt:
Toen beethoven de andante in fa majeur en de sonate in ut majeur voltooid had, speelde hij dezelve aan zijnen vriend krumpholz voor, in tegenwoordigheid van ries. In verrukking over het schoone stuk, gaven de beide toonkunstenaars hun verlangen te kennen, om het nog eenmaal te hooren. Naar huis keerende, kwam ries het hotel van Prins lichnowski voorbij, en ging een oogenblik naar boven, om de geboorte van dit nieuwe meesterstuk aan dezen te melden. Vervolgens, overgehaald door den aandrang van den Prins, speelde hij er hem van voor, wat hij onthouden had. Prins lichnowski, zelf een voortreffelijk toonkunstenaar en met eene ontzettende kracht van geheugen begaafd, onthield op zijne beurt de voornaamste passages. Beethoven willende plagen, ging hij op staanden voet naar hem toe, en verzocht hem dringend, dat hij hem zijn gevoelen wilde zeggen over eene andante, welke hij gecompo-
{==685==} {>>pagina-aanduiding<<}
neerd had. Men verbeelde zich beethoven's verbazing, toen hij zijn eigen stuk herkende! Weldra echter week verbazing voor toorn. Begrijpende, dat ries de eenige was, die deze onuitgegevene andante hem had kunnen mededeelen, zwoer hij, voortaan niets meer in deszelfs bijzijn te zullen spelen, en hij had de kleingeestige koppigheid woord te houden. Op zekeren dag, na eene in den Augarten gegevene matinée musicale, had de Prins ettelijke muzijkliefhebbers bij zich op het ontbijt genoodigd. Toen het maal ten einde was, sprak men over de Opera Fidelio, die destijds in repetitie was, en men begaf zich naar den componist, om de voornaamste stukken der nieuwe partituur op de piano te hooren. Zoo als beethoven voor dezelve zou gaan zitten, beval hij ries, de kamer te verlaten. De
leerling gehoorzaamde al schreijende. De Prins, die onwillekeurig oorzaak geweest was, dat hij zijns meesters gunst verloren had, waagde een woord van voorspraak; maar nu stond beethoven woedend op, en weigerde eene eenige noot aan te slaan. Ook heeft ries hem nimmer weder hooren spelen.
Eene andere anecdote, welke ries almede verhaalt, toont ons het karakter van zijnen meester in een verschillend en gunstiger daglicht: ‘In 1804 schreef beethoven te Heiligenstadt een zijner schoonste werken, de heroïsche symphonie. In deze symphonie had hij bonaparte, destijds Eersten Consul, op het oog, dien hij zeer hoog achtte en met de vermaardste Consuls van Rome gelijkstelde. Ik zelf en verscheidene zijner vrienden hebben die symphonie, in welgecopieerde partituur, op zijne schrijftafel zien liggen, ten titel het woord bonaparte voerende en daaronder, veel lager, den naam ludgi van beethoven; geen woord meer stond er bij; ook weet ik niet, of hetgeen hij tusschen die twee namen in blanco gelaten had bestemd was om gevuld te worden, noch wat de schrijver er tusschen had willen voegen. Ik was de eerste, die hem de tijding bragt, dat bonaparte zich tot Keizer verklaard had. Beethoven vloog op in toorn en riep: “Ook hij dan is niets meer dan een gewoon mensch! Nu gaat hij de regten van den mensch met voeten treden, en om niets meer denkende, dan om het verzadigen zijner staatzucht, zal hij hooger willen klimmen dan alle anderen en een dwingeland worden.” Hierop naar

{==686==} {>>pagina-aanduiding<<}
de tafel gaande, nam hij het titelblad, scheurde het aan stukken, en wierp het op den grond. De eerste bladzijde werd vervolgens op nieuw afgeschreven, en de symphonie ontving alstoen den titel van Sinfonia eroica. Later kocht Prins lobkowitz dit stuk van beethoven, en verscheidene jaren lang werd het in zijn paleis uitgevoerd.’
Wat betreft zijne muzijk in het algemeen, en den invloed, dien zij op de nieuwere school kan geoefend hebben, willen wij hier, ten besluite, de oordeelkundige aanmerkingen van den Heer moscheles overnemen: ‘Mijne bewondering voor beethoven's muzijk heeft tot heden toe geene verandering ondergaan; - ik vergis mij, zij is nog gedurig toegenomen. In het eerst stootte beethoven mij niet minder terug, dan hij mij aantrok. Elk zijner werken bestuderende, gevoelde ik mij door het daarin heerschende denkbeeld betooverd, en als verblind door den glans van zijn genie; maar zijne plotselinge episodes, zijne snijdende dissonanten, zijne stoute modulatiën verwekten bij mij eene onaangename gewaarwording. Die indruk was echter van korten duur. Alwat mij vreemd geschenen had, kwam mij weldra onmisbaar voor. Die schertsende afwijkingen, welke plotseling, te midden van het stuk, als spookgestalten oprezen en mij zoo grillig voorgekomen waren; die orkanen van geluiden, welke ik als een onontwarbaren chaos beschouwde - dit alles had ik leeren begrijpen en beminnen. Maar, in zóó verre mijne eerste critische uitzonderingen intrekkende, stel ik niettemin nog heden als algemeenen regel, dat zoodanige excentriciteiten als die van beethoven alleen met zijne werken overeengebragt kunnen worden en voor andere componisten gevaarlijke voorbeelden zijn. Werkelijk hebben allen, die poogden dezelve na te bootsen, hunne onderneming zien mislukken. Zal nu de muzikale wereld de jongstgenomene proeven, om beethoven in stoutheid en oorspronkelijkheid nog te boven te gaan, goedkeuren? Dit is eene vraag, welker beantwoording ik aan het nageslacht overlaat.’



{==687==} {>>pagina-aanduiding<<}

Waarnemingen omtrent eenige vogelsoorten, inzonderheid de nachtegalen.

(Vervolg en slot van bl. 545.)

Over de vinken sprekende, maakte onze Schrijver gewag van de wreede gewoonte, om dien liefelijk zingenden vogel te blinden, wijl men heeft opgemerkt, dat zulks zijnen zang versterkte. Hij vermeldt hierbij eene wijze om zulks te verrigten, die, wil men het dan volstrekt bewerkstelligen, in zoo verre minder barbaarsch mag heeten, dat zij den vogel de grootere pijn van het uitsteken of uitbranden der oogen bespaart en het gezigtswerktuig zelve niet vernielt. Zij, die dit middel aanwenden, veroorzaken slechts aan de randen der beide oogleden, met hulp van een' gloeijenden metaaldraad, eene kleine brandwonde, welke vervolgens de beide in aanraking gebragte oogleden doet zamengroeijen. Alvorens heeft men het diertje gewend, in den duister zijn voedsel te vinden.
Onder al de soorten der kleine zangvogels, welke onze noordelijke gewesten bezoeken, roemt de Engelsche Schrijver sweet inzonderheid de gemeenzaamheid en gezelligheid van de Sylvia hippolais, waaraan de Engelschen den naam van Chiffchaff geven. De Heer sweet, een dier vogeltjes in eene kooi geplaatst hebbende, zag, hoe het in zijne gevangenschap bijna terstond welgemoed begon te eten, en spoedig ook leerde, uit een aan hetzelve voorgehouden lepel, melk te drinken. Na verloop van twee of drie dagen had het in dezen ongewonen drank zulk een' smaak gekregen, dat het dengeen, die den lepel droeg, de geheele kamer door navloog, en, zonder de minste schuwheid te toonen, hem op de hand ging zitten. Van tijd tot tijd schoot het, met snelle vlugt, naar de zoldering van het vertrek, en kwam telkens met eene gevangene vlieg terug. Eindelijk werd de lieve vogel zoo mak, dat hij op de knie van zijnen meester bij het vuur kwam zitten slapen. Zette men de vensterramen open, zoo deed hij niet de minste poging om te ontvlugten. Dit ziende, waagde het de Heer sweet, hem in den tuin te lokken, om te beproeven, of hij ook van daar, uit de volle vrijheid, zou terugkeeren. Met moeite bragt men er hem toe, om naar buiten te komen; lang aarzelde hij, ofschoon

{==688==} {>>pagina-aanduiding<<}
men hem den lepel met melk van verre wees. Tweemalen, na zulk een uitstapje gedaan te hebben, keerde hij uit eigene beweging binnenshuis terug. De derde maal ging hij op een' boom zitten, van waar hij echter weder op de hand van den Heer sweet vloog en melk uit den lepel dronk; vervolgens ging hij zich in een' waterbak baden, en vloog toen in eene struik, om zich te droogen. Hier echter ontwaakte in den trekvogel de natuurdrift, hem door het jaargetijde ingeboezemd, en behield zij de overhand boven al de aanlokkelijkheden van het huiselijke leven. Sweet hoorde hem nog wel, maar zag hem niet weder, en riep hem vergeefs. Het was tegen het einde van November; ongetwijfeld is hij zijne stamgenooten nagetrokken, die reeds eenigen tijd te voren het land verlaten hadden.
Met betrekking tot eene andere soort der Sylviën, de Sylvia trochylus, die haar nest op den grond bouwt, leest men in le Naturaliste champêtre, een werk vol anecdoten betrekkelijk de levenswijs der vogels, een door eene dame medegedeeld voorbeeld der gehechtheid van dien vogel aan de woning, welke hij bouwt. ‘Ik wandelde,’ dus verhaalt die dame, ‘in eenen boomgaard, toen iets, dat op den grond lag, mijne aandacht trok. Het scheen een groenachtige bal te zijn, en, toen ik het opgeraapt had, bemerkte ik, dat het een nest was, hetwelk de Trogloditen begonnen hadden te vervaardigen. Nu speet mij mijne overhaasting, en, zoo voorzigtig als ik kon, plaatste ik het nestje weder op den grond, ofschoon ik weinig hoop had, dat de eigenaars, na zulk eene verplaatsing, hun werk zouden voortzetten. Evenwel, tot mijne groote verbazing, zag ik des anderendaags, dat zij aan het nest hadden voortgebouwd, en na verloop van ettelijke dagen lagen er zelfs twee eijeren in. Doch, helaas! plotseling dringt een troep eenden in den boomgaard, die met hunne breede pooten en groote platte bekken in een oogenblik het nest uit elkander gerukt en de eijeren verstrooid hadden. Ik haastte mij, de lompe vogels te verjagen, voegde, zoo goed ik konde, het nestje ineen, en plaatste de eijeren er weder in. Een derde ei, hetgeen nog dienzelfden avond bij de twee anderen gelegd werd, bewees mij, dat ook nu de vogeltjes den moed niet hadden laten zinken, en na eene week tijds hadden nog vier daarbij gelegde eijeren het geheele getal tot zeven vermeerderd, die door de moeder zorgvuldig uitgebroed wer-
{==689==} {>>pagina-aanduiding<<}
den, tot dat zeven jongen den dop verlieten. Het jonge broedsel slaagde volkomen, en op zekeren ochtend had ik het genoegen, allen te zien wegfladderen.’
Weder eene andere Sylvia (Sylvia locustella) is als 't ware de buikspreker onder de vogels. ‘Niets is verlustigender,’ zegt white in een' brief aan pennant, ‘dan naar het getjilp van dit vogeltje te luisteren. Men zou zweren, dat het digt naast ons zit, wanneer het menigmaal vijftig roeden van ons verwijderd is; en omgekeerd zou men meenen het uit eenen grooten afstand te hooren, wanneer het zich digt bij ons oor bevindt. Zoo ik niet min of meer een insektenkenner was, en wist, dat er in dit jaargetijde nog geene sprinkhanen zijn, zou ik mij verzekerd gehouden hebben, dat een dier beestjes van tijd tot tijd zijn gewoon geruisch uit de struiken deed hooren. Het geluid wordt zoo natuurlijk nagebootst, dat de landlieden zelven u uitlagchen, wanneer gij hun zegt, dat dit gesuis het gekweel eens vogels is. Het is alsof het dier lust in spotten vindt. Menigmaal, in eene digte haag, zal het, een paar schreden van u verwijderd, zijn gezang doen hooren, mits het slechts weet, dat het goed verborgen zit. Stapt er iemand naar de andere zijde der haag, alsdan zal het, even als eene muis zou kunnen doen, langs den grond door wortels en struiken voor u uitloopen, soms wel tweehonderd schreden ver. Nooit echter vertoont het zich open en onverborgen voor uw oog; maar 's morgens zeer vroeg, wanneer men zorg draagt het niet te storen, kan men het hier of daar op een takje zien zitten, uit volle keel zingende en met de wiekjes klappende.’
Ten aanzien van den nachtegaal, deszelfs verblijf en levensgewoonten, inzonderheid wat Grootbrittanje betreft, zegt onze Schrijver het volgende:
‘De naam van den nachtegaal herinnert reeds alleen zoo veel, wat tot deszelfs lof gezegd en gezongen is, dat de beste wijs, om deszelfs zang te prijzen, misschien zijn zou, er geen woord verder van te zeggen. Immers is hij door de dichters aller tijden en landen geroemd geworden, van de lier der aloudheid af tot die van het hedendaagsche Ierland, welke het Rozenboschje aan de oevers van den Bendimir vereeuwigd heeft. (*)

{==690==} {>>pagina-aanduiding<<}

Milton, zoo gevoelig voor de bekoorlijkheden der toonkunst, doet, reeds bij den aanvang van zijn gedicht, den nachtegaal verschijnen, waar hij hem, in een der schoonste gedeelten van hetzelve, het bruiloftslied voor onze eerste ouders laat aanheffen. Het proza is niet minder welbespraakt geweest in den lof van den kleinen zanger. Men zie slechts, met welk eene geestdrift en sierlijkheid plinius (L. X, 29) de kracht van deszelfs stem en weergaloozen zang beschrijft; men zie de bewondering, welke de eerlijke en vrome Engelschman isaac walton voor hem aan den dag legt, om niet van ontelbare andere Schrijvers te spreken. Wat zou men, na die allen, nog kunnen zeggen? Evenwel, homerus zelf heeft zijn' zoïlus gehad, en ook de nachtegaal heeft de eer niet mogen genieten, aan den, overigens zeer originelen, Schrijver eener Reis door Engeland, den Heer simon, te behagen. Waar is het echter, dat deze, die van oordeel was, dat de nachtegaal niet weet te zingen, ook verklaart, dat raphaël niet verstond te schilderen. Wij zijn niet vernuftig genoeg om zoodanige paradoxen te verdedigen, en schamen ons niet, over den nachtegaal te oordeelen, gelijk de geheele wereld het doet.
De nachtegaal (luscinia Philomela, Motacilla luscinia
lin.) komt omstreeks de helft van April in Engeland aan: de mannetjes, even als die van den basterd-nachtegaal met zwarten kop (Curruca atricapilla) komen verscheidene dagen vóór de wijfjes; zij zijn gemakkelijk te vangen, en de vogelaars, wier fijn gehoor en scherp gezigt hen spoedig ontdekt, verliezen geen' tijd om hun lagen te leggen, ten einde zich van hen meester te maken, alvorens de andere sekse verschijnt; want het is ongelukkiglijk maar al te waar, dat, wanneer een nachtegaal gevangen wordt, nadat het teedere van zijnen zang hem het hart eener geliefde gewonnen heeft, hij de smart van zijn verlies in zijne kooi nimmer overleeft: hij sterft er van verdriet.
Indien de nachtegalen op sommige plaatsen buitengemeen talrijk zijn, zoo zijn er daarentegen oorden, waar men hen nimmer vindt. In den omtrek van Londen ziet men er velen. Kenners roemen de stem van die uit het Graafschap Surrey. De Graafschappen Sussex, Southampton, Dorset, Somerset en het oostelijke deel van het Graafschap Devon worden door hen bezocht; maar in dat van Cornwal zijn zij onbekend. Essex, Suffolk. Norfolk en een groot gedeelte

{==691==} {>>pagina-aanduiding<<}
van York bezitten dien vogel; maar bij menschengeheugen is hij in het Graafschap Lancaster niet gehoord, ofschoon hij somwijlen zoo noordelijk optrekt als Carlisle.
Aan de inwoners van het Prinsdom Wallis is het niet gegund, hem te hooren, ofschoon, door eene licentia poetica, dyer hem er heeft doen zingen. Niettemin is zijn zang bijzonder liefelijk in de Nachtegaal-vallei bij Bristol, en hij heeft ook in de Gallische taal eenen naam: Eos (*). Noch Schotland noch Ierland bezitten hem. Uit vaderlandschen ijver heeft men pogingen gedaan, om hem aan de luchtstreek van Caledonië en van Wallis te gewennen; maar wij gelooven niet, dat zulk eene proeve immer omtrent Ierland genomen zij. Moore's landslieden mogen zich echter troosten: hebben zij al geene nachtegalen, zoo hebben zij eenen dichter uit den stam van anacreon.
Rusland, Siberië zelfs, ook Zweden en zuidwaarts Provence, Italië, Noord-Afrika, Egypte, Syrië, Smirna en de Grieksche Archipel weergalmen van den welluidenden zang der nachtegalen, die daarentegen nimmer de eilanden in het Kanaal noch ook het Fransche gewest Bretagne bezoeken, hoezeer zij in al de overige deelen van Frankrijk gevonden worden.
De meest gewone plaats, waar de nachtegaal zijn nest maakt, is op den grond. Het is zeer luchtig zaamgesteld uit verdorde bladeren en van den eiken- en den witten beukenboom, doormengd met een weinig struisgras en toppen van riet, en van binnen bekleed met zachte wortelvezelen; het heeft zelfs zoo weinig zamenhang, dat het bijna onmogelijk is, een nachtegaalsnest, zonder het te breken, weg te nemen, of men moet het alvorens met een touwtje bijeenbinden. In het nest vindt men gewoonlijk vier of vijf olijfbruine eijeren. In deze ruw gevormde wieg ziet de heerlijkste onzer boschzangers het levenslicht.
Behalve zijne muzikale gaaf, schijnt de nachtegaal ook die te bezitten van te kunnen leeren spreken. Moschus, statius en plinius getuigen zulks, en de laatste maakt zelfs (Nat. Hist. X. 42) gewag van Luscinias graeco atque latino sermone dociles, (†) die in het bezit der jonge cae-
{==692==} {>>pagina-aanduiding<<}
sars waren. Wij zijn echter verpligt te erkennen, dat alle pogingen om te spreken, welke wij door zangvogels hebben hooren doen, zeer onvolkomen geweest zijn. Wel is waar, zoo men de verbeelding een weinig te hulp riep, kon men de beruchte sprekende vink de woorden pretty Queen (mooije Koningin) en nog eenige andere hooren uitbrengen; doch alwat zij sprak was, even als hetgeen de tooveres van Thabala zeide, eigenlijk gezang, en de klank niet anders dan min of meer gearticuleerd fluiten. Welk een onderscheid met de spraak der papegaaijen, die ware anthropoglotten! Die vogels spreken inderdaad.
Even als alle tweebeenige toonkunstenaars, hebben alle nachtegalen op verre na niet dezelfde zanggaaf. Men ontmoet onder hen rubini's, tamburini's, lablache's en weder anderen, die, als eigenzinnige artistes, zich slechts van tijd tot tijd laten hooren, zonder verband, en met lange tusschenpoozen, dikwijls van verscheidene minuten tusschen elken aanhef.’





Iets over den staat der negerslaven op het eiland Cuba.

De Gravin mercedes merlin, eene Spaansche Creole van het eiland Cuba, in Frankrijk gehuwd, maar onlangs naar haar geboorteland teruggekeerd, heeft in het verleden jaar van daar een geschrift overgezonden, waarbij zij poogt te doen zien, hoe veel menschlievender de wetten omtrent de Negerslaven en hoe veel gelukkiger hun lot in die kolonie geacht mag worden, dan in de bezittingen van andere natiën; waarvan dan ook weder het gevolg is, dat zij zich in aard en gedragingen, boven de elders in slavernij levende Negers, voordeelig onderscheiden. Eenige bijzonderheden, welke zij tot staving daarvan aanvoert, willen wij hier laten volgen.

De zachtmoedigheid van den Cubaschen planter jegens zijne slaven boezemt aan dezen een gevoel van eerbied in, dat weinig verschilt van hetgeen men jegens de Godheid koestert. Die verknochtheid van den slaaf kent alsdan geene grenzen; hij zou den vijand van zijnen meester bij klaar lichten dag, op de volle straat, vermoorden; hij zou zich

{==693==} {>>pagina-aanduiding<<}
voor hem, zonder te verblikken, laten doodmartelen. Zijn heer is voor hem vaderland en huisgezin; de slaaf voert zijns meesters naam; zijne vrouw ontvangt diens kinderen, wanneer zij ter wereld komen, voedt ze met haar zog, dient hen, van kindsbeen af, met eene soort van aanbidding, en, wordt hun meester door ziekte aangetast, zoo passen zij hem dag en nacht op, sluiten hem de oogen wanneer hij gestorven is, wentelen zich, onder het uitbrullen hunner smart, op den grond, en scheuren zich in wanhoop het vel met hunne nagels open. Maar ook, doet men in hunne ziel een scherp gevoel van toorn of wraakzucht ontwaken, alsdan komt de woestheid van den wilde weder boven, die nimmer koel is, evenmin in zijnen haat als in zijne liefde. Evenwel, zijn wrok heeft bijna nooit zijnen meester tot voorwerp. Wordt een Negeropstand niet door vreemden aangestookt, hetgeen zelden het geval is, dan is het steeds verbittering tegen den Majoral of opzigter, welke het oproer verwekt heeft.
Ziehier een geval, hetwelk tot blijk kan dienen van de zedelijke magt, welke de meester op het gemoed dier wilden oefent:
Weinige dagen na mijne aankomst geraakten de Negers op de suikerplantaadje van een' mijner neven, Don raphaël, in opstand. Die bezitting was pas aangelegd. De slaven, eerst onlangs uit Afrika aangebragt, behoorden allen tot de zoogenaamde natie Couloumie, een Afrikaansche stam, die goede arbeiders levert, maar tevens lieden, welke ligtgeraakt, gewelddadig, en bij de minste verdrietelijkheid, die hen treft, steeds genegen zijn zich te verhangen. Het was even vijf ure geslagen; de dag begon aan te breken. Een half uur geleden was raphaël naar een ander zijner eigendommen vertrokken, en had zijne vier kinderen en zijne zwangere vrouw nog slapende achtergelaten. Plotseling ontwaakt pepijia, dit was de naam der vrouw, door een ontzettend geschreeuw, verzeld van voetstappen, die met verhaasting naderen. Verschrikt springt zij het bed uit, opent het vensterluik, en ziet al de Negers der plantaadje in eenen onordelijken drom naar het woonhuis loopen. Terstond daarop vliegen hare kinderen naar haar toe, en klemmen zich, angstig schreeuwende, aan haar vast. Zij had niet dan slaven in hare dienst, en acht zich en de haren onvermijdelijk verloren. Maar nog ter naauwernood heeft zij den tijd ge-
{==694==} {>>pagina-aanduiding<<}
had, hare zinnen min of meer te herzamelen, of eene harer Negerinnen treedt de kamer in: ‘Nienja, wees niet bang,’ zegt zij; ‘wij hebben alles gesloten, en miguel is meester gaan halen.’ De oproerlingen naderden nog steeds, een' bloedigen lap vleesch met zich slepende, dien zij elkander van hand tot hand overgaven, terwijl zij daarbij een schel gefluit lieten hooren, gelijkende naar het geschuifel der slangen uit de woestijn. ‘Het is het lijk van den Majoral!’ riepen al de Negerinnen te gelijk, die, rondom
pepijia zaamgedrongen, haren schrik poogden te doen bedaren; terwijl de Huisnegers, reeds van het begin des oproers, het veld doorkruisten, om hunnen meester op te sporen. De opstandelingen waren bijna aan de deur van het huis, toen pepijia, door het luik, de quitrin of het ligte rijtuigje van haren man in vollen ren ziet aankomen. De arme vrouw, die tot nog toe, aan de zijde harer kinderen, den dood niet zonder moedbetoon had zien naderen, verflaauwde, toen zij haren man, onverzeld en ongewapend, regt op den hoop der razenden zag aanrijden; zij viel in zwijm. Middelerwijl was raphaël digt bij zijne oproerige slaven, die allen gewapend waren en allen naar nog meer bloed schenen te dorsten, gekomen. Regt tegenover hen houdt hij stil, stijgt uit zijn rijtuig, en, zonder een woord te spreken, met strengen blik en alleen met eenen wenk van zijne hand, wijst hij hen naar de casa de purga (het raffineerhuis.) Op het oogenblik staken de Negers hun geschreeuw, laten het verminkte ligchaam van den Majoral varen, en, de machete (*) langs den grond slepende, met nederhangend hoofd, elkander dringende en voortstootende, gaan zij allen verbluft naar binnen. Men zou gezegd hebben, dat zij in dien eenigen, ongewapenden man den Engel des verderfs waanden te zien.
Ofschoon de opstand voor een oogenblik teruggedeinsd was, wilde raphaël, die de oorzaak daarvan niet kende en de gevolgen vreesde, zijn gezin van het gevaar verwijderen. De quitrin kon slechts twee personen bevatten, en het zou onraadzaam geweest zijn, zoo lang te wachten, tot dat andere rijtuigen ingespannen waren. Men hief dus pepijia, die eerst even begon bij te komen, in de chais, en was geslaagd, de kinderen, zoo men best kon, nevens haar

{==695==} {>>pagina-aanduiding<<}
te plaatsen, toen, op het oogenblik dat men wilde afrijden, een man, met steken doorboord, bijna stervende en naauwelijks kenbaar, zich tot voor een der wielen sleepte, krampachtig de handen aan de treê van het rijtuig klemde, en vruchtelooze pogingen deed om op hetzelve te klimmen. Wanhoop was op zijn bleek gelaat gegrift, dat al de teekenen vertoonde, die den dood voorafgaan; schrik en doodsangst betwisteden elkander zijne laatste oogenblikken. Het was de Majordomo, een blanke, die, aan de moordende handen der Negers ontsnapt, zijne krachten inspande, om het laatste overschot zijns levens te redden. Zijn jammergeschrei en zijn angstgesmeek waren hartverscheurend. Voor raphaël was het eene vreeselijke keus, of de bede van eenen stervende af te slaan, of dit van bloed en vuilnis druipende ligchaam als 't ware over zijne kinderen te stelpen. Deernis echter behield de overhand. Men maakte, zoo goed men kon, den Majordomo op het voorderdeel van het rijtuig vast, en men vertrok.
Terwijl dit alles op de suikerplantaadje van raphaël voorviel, had de Markies van cardenas, een broeder van pepijia, wiens plantaadje twee uren van die zijner zuster verwijderd ligt, door eenen slaaf van het haar dreigende gevaar berigt gekregen, en snelde haar te hulp. De woning naderende, werd hij een' troep rebellen gewaar, die, door een overschot van woede of door vrees voor straf gedreven, naar de Savanes liepen, om er eene schuilplaats bij de Boschnegers te zoeken. Door de tijding van zijner zusters gevaar verschrikt, had de Markies van cardenas zich slechts den tijd gegund, om, verzeld door een' zijner Negerslaven, te paard te stijgen en spoorslags te vertrekken. Naauwelijks werden de vlugtenden eenen blanke gewaar, of zij liepen, van top tot teen gewapend, op hem aan. De Markies hield stil, om hen af te wachten; het was eene dolle vermetelheid. Maar zijn Neger, het paard bij den toom grijpende en het doende omkeeren: ‘Mi amo,’ zeide hij, ‘ga toch heen!... ik zal mij wel met hen verstaan.’ Met deze woorden gaf hij het paard eenen zweepslag en deed het op vollen galop wegsnellen. Op hetzelfde oogenblik was de oproerige hoop bij den Neger. Deze bleef pal staan, om zijnen heer te meerder tijd te laten zich te verwijderen. De dappere en trouwe joseph, (want hij verdient wel, dat men zijnen naam als dien van eenen echten

{==696==} {>>pagina-aanduiding<<}
held beware) de moedige en getrouwe dienstknecht, bezweek eindelijk, na eenen langen wederstand tegen de talrijke moordenaars. Hij viel aan den rand des wegs, dien hij verdedigd had, door zesendertig machete-slagen getroffen, met gespleten hersenpan; een oor van het hoofd geslagen, en met verbrijzelde ledematen. Niettemin, joseph leeft nog, en ik zie hem dagelijks. Hij draagt verscheidene likteekenen in het aangezigt, maar zijn gelaat is open en vriendelijk; de arme Neger schijnt gelukkig. Zijn meester heeft hem de vrijheid geschonken: in het eerst weigerde hij dezelve, en heeft ze naderhand slechts aangenomen op de voorwaarde, dat hij bij hem blijven en hem als voren dienen mag.
De opstand, niet het gevolg van een vooruit beraamd ontwerp geweest zijnde, was spoedig ten einde; hij was slechts veroorzaakt geworden door eene te harde straf, welke de Mayoral aan eenen slaaf had opgelegd. Toen zij naar het huis van hunnen meester liepen, wilden zij hem eigenlijk alleen hunne grieven voordragen. De Negers verzochten raphaël om vergiffenis, en, met uitzondering van twee of drie der schuldigsten, die aan het geregt werden overgeleverd, ontvingen zij pardon. Eene opmerkelijke daadzaak, en die weder een bewijs van de verknochtheid der slaven voor hunnen meester is, bestaat hierin, dat, alvorens op te staan, het eerste denkbeeld der hoofden van het oproer was, den gang der eilinders en het werken der stoommachine te stuiten. Zonder die voorzorg zou de ketel onmisbaar gesprongen zijn en het suikerhuis vernield hebben.
Niet alleen begunstigen de planters op Cuba het vrij worden hunner slaven, door hun gelegenheid te verschaffen geld voor zich te winnen, maar menigmaal schenken zij zelven hun de vrijheid. Eene trouwe dienst, een bewijs van verknochtheid, het zogen van een kind uit het gezin, het oppassen van een der leden in deszelfs laatste ziekte, alles ontvangt zijne belooning; en die belooning is altijd de vrijheid. Niet zelden beschouwt de slaaf deze weldaad als eene straf en ontvangt ze al schreijende. Nog eene menigte trekken zou ik kunnen aanhalen, bij welke genegenheid van den heer en dankbaarheid van den slaaf de menschheid gelijkelijk vereeren. Tot op het tijdstip, toen het slavenhalen afgeschaft werd, legden alle natiën, die koloniën bezaten, aan het vrijgeven der Negers hinderpalen in den weg. De

{==697==} {>>pagina-aanduiding<<}
meester, die zijnen slaaf de vrijheid schonk, was gedwongen, aan zoogenaamde controle-regten, eene geldsom te betalen, gelijkstaande met de waarde van den vrijverklaarde. De meer edelmoedige Spaansche wet onderwerpt die weldaad aan geenerhande belasting. De geheele verrigting bepaalt zich tot het uitvaardigen van eene bloote carta de libertad, welke de meester opmaakt, onderteekent, het oorspronkelijke stuk bij zijne papieren bewaart, en afschrift daarvan aan den Neger ter hand stelt. Met dit papier in zijn bezit, heeft de vrijeling regt, om alle nijverheidsberoepen voor eigene rekening uit te oefenen.
De liberto kan op zijne beurt slaven en landeigendommen bezitten; er zijn er, wier vermogen 40 à 50,000 piasters bedraagt. Maar de hardste toestand, waarin een slaaf zich bevinden kan, is, eenen Neger tot heer te hebben. Bijna altijd een onbarmhartig meester, wordt de aangeborene woestheid van dezen laatsten nog vermeerderd door de herinnering zijner eigene slavernij, en doet bij hem jegens zijnen slaaf al de wreedaardigheid van den Afrikaanschen wilde herleven. Heeft hij zijne vrijheid bij coartacion verkregen, zoo tracht hij voor zich de vrijdommen van den slaafschen stand te behouden; want, bezit de slaaf al geene maatschappelijke regten, hij heeft ook geene maatschappelijke pligten; en de Neger, die door zijne vrijverklaring in het genot der eerste geraakt is, zou daarom niettemin zich gaarne aan de laatste blijven onttrekken. Dus, al bezit hij slaven, huizen, landerijen, evenwel draagt hij zorg, zijnen meester een medio (25 cents) daags schuldig te blijven, als uitkeering wegens de laatste 50 piasters, welke hij nog van den prijs zijner vrijheid te betalen heeft. Die uitkeering, welke hem ten aanzien der schatkist nog altijd in den rang der slaven doet blijven, wordt nooit door hem betaald; en op deze wijs onttrekt hij zich, in hoedanigheid van nog niet geheel bevrijden slaaf, aan krijgsdienst en belasting.
Ofschoon de slaaf het regt van eigendom heeft, behoort, bij zijn overlijden, zijn goed aan zijnen meester; maar, heeft de slaaf kinderen achtergelaten, dan maakt de Cubasche planter van dit erfgoed nimmer gebruik: getrouwelijk bewaart hij de nalatenschap ten behoeve der kinderen, doet haar vruchten opbrengen, en, zoodra de som genoegzaam aangegroeid is, geeft hij aan die kinderen, naar orde van eerstgeboorte, hunne vrijheid. Menigmaal zelfs laat de vrij-
{==698==} {>>pagina-aanduiding<<}
geworden Neger zijn erfgoed, bij voorkeus, aan zijnen meester over. Ziehier daarvan één voorbeeld uit duizend soortgelijke. Ten tijde toen de Cholera hier te lande heerschte, paste eene oude ziekenverzorgster de Negers van mijnen broeder op. Zij was vroeger zijne slavin geweest; maar, hoezeer reeds lang geleden vrijgelaten, bleef zij hare dienst als naar gewoonte voortzetten. Ook haar greep de ziekte aan; terstond deed zij haren meester verzoeken, bij haar te willen komen: ‘Mi amo, ik ga sterven,’ zeide zij tot hem; ‘ziehier achttien oneen, die ik nog bijeengespaard heb; zij zijn voor u... Wat dit andere kleine geld betreft, zal su merced het wel onder mijne makkers willen verdeelen... En hier, dit oudje, (haar man) hij gaat ook sterven (hij was gezond); maar indien middelerwijl su merced zoo goed wilde zijn, kan zij hem nu en dan eens een once laten toekomen, om hem te helpen zijn leven ten einde te slepen.’ Het goede grootje stierf niet, maar integendeel genas zij op eene wijs, die verdient verhaald te worden. Mijn broeder, wiens liefdadigheid overal werkzaam was, waar hij droefheid of ellende zag, wilde de arme lijderes noch opgeven noch verlaten. Hij meldde schriftelijk den geneesheer de bijzonderheden van haren toestand, en vroeg voor haar nu snelle hulp. In dien tijd, toen het kwaad op zijn hevigst was, schoot aan de geneeskundigen niet zelden de tijd te kort, en somwijlen ging het
recept mondeling van den eenen tot den anderen ziekenoppasser over, natuurlijk niet zonder op die reis hier of daar verandering te ondergaan. In antwoord op zijnen brief ontving mijn broeder drie pakjes met poeders, en daarbij het mondelinge voorschrift, om dezelve van uur tot uur in te geven. Met moeite deed men ze door de reeds stervende zieke innemen. Een oogenblik nadat dit gebeurd is, komt de dokter. - ‘Wel nu!’ zegt hij, ‘hoe maakt zij het?’ - ‘Zij heeft alles ingenomen.’ - ‘Alles ingenomen?’ - ‘Ja, maar met moeite heeft zij het door de keel gekregen.’ - ‘Door de keel gekregen? Mijn God! gij hebt haar vermoord. Het middel was tot een geheel ander einde bestemd.’ Mijn broeder was de wanhoop zelve, dat hij de goede oude vrouw den dood berokkend had. Verre vandaar: hij had haar gered. Een oogenblik na de laatste gift te hebben ingenomen, bedaarde de Negerin, viel in een' diepen slaap, werd beter, en nog tegenwoordig past zij weder zieken op.

{==699==} {>>pagina-aanduiding<<}

Ik wil hier nog eene andere daadzaak aanhalen, welke de grootheid en tevens de kieschheid van ziel eens Negers bewijst. De Graaf de gibacoa bezat eenen slaaf, die, zich wenschende vrij te koopen, zijnen meester vroeg, welke som hij daarvoor vorderde. - ‘Geene hoegenaamd,’ antwoordde hem de heer; ‘gij zijt vrij.’ De Neger zeide niets, maar hij keek zijnen meester aan; een traan glinsterde in zijn oog, en hierop ging hij heen. Na verloop van eenige uren keerde hij terug met eenen uitmuntenden Bozale-Neger, dien hij op den barracone van het geld, dat hij tot zijne eigene vrijmaking bestemd had, was gaan koopen. - ‘Mi amo,’ zeide hij tot den Graaf, ‘zoo straks hadt gij éénen slaaf, nu hebt gij er twee.’
De Negers maken de belangen hunner heeren geheel en al tot de hunne, en kiezen in derzelver geschillen voor hen partij. Generaal facon, gewezen Gouverneur van de Havannah, die zoo veel wezenlijk goede dingen in die kolonie tot stand gebragt heeft, maar wiens harde en onbuigzame aard hem zoo veel vijanden gemaakt heeft, schiep behagen, om door daden van dwanggezag den Adel te vernederen. Hij had onder anderen den Markies de casa-calvo vervolgd, die na lang lijden in ballingschap gestorven was. Eenigen tijd daarna gaf Generaal facon een groot middagmaal. Verscheidene koks werden hiertoe in requisitie gesteld; maar de beste kok, dien men kende, was de Neger antonio, toebehoorende aan de Markiezin d'arcos, dochter van den ongelukkigen casa-calvo. In de verblinding van zijnen hoogen stand, dacht de Gouverneur, dat niets hem weêrstaan kon, en verlangde den kok van deszelfs meesteres, die, gelijk men wel denken kan, hem weigerde. Hierdoor gevoelig gekrenkt, deed de Kapitein-generaal den slaaf niet alleen de vrijheid toezeggen, maar ook nog daarenboven eene groote belooning, wanneer hij zijne meesteres verlaten en tot hem overkomen wilde. De slaaf antwoordde: ‘Zeg den Gouverneur, dat slavernij en armoede bij mijne meesteres mij liever zijn, dan vrijheid en rijkdom bij hem.’



{==700==} {>>pagina-aanduiding<<}

Wat leert men hieruit?


Een waarschuwend Verhaal.

Toen ik te Heidelberg studeerde, zou ik het romantische Zwarte Woud gaan bezigtigen. Mijn reisgezel op dezen togt was een medestudent, wiens verstand vroegtijdig ontwikkeld was, een Stoïcijn, boven de zwakheden der menschelijke natuur verheven. N. scheen toen reeds zich voor te bereiden tot den deftigen post, dien hij nu bekleedt, aan het hoofd van een der conservative kantons van Zwitserland.
Wij gingen op reis met het voornemen, om onzen togt zoo aangenaam en gemakkelijk mogelijk te maken, waartoe onze welvoorziene geldbeurs ons volkomen in staat stelde. Onze eerste rustplaats was Karlsruhe. Daar moesten wij een bezoek afleggen bij mijnen geachten bloedverwant, den Graaf van g., Gezant van den Koning van Wurtemberg. De Graaf scheen des te meer verheugd, dat wij juist nu kwamen, omdat het hem later onmogelijk zou zijn geweest, ons te ontvangen, daar zijn koninklijke meester dan, incognito den Groothertog willende bezoeken, bij hem zijnen intrek zou nemen.
Onze tweede dagreis bragt ons aan de badplaats Baden. Sedert den tijd van onzen togt is dit oord zoo bekend geworden aan iedereen in heel Europa, dat er niets nieuws van te zeggen valt. Ongelukkig overviel er ons een hardnekkige regen, die er ons twee dagen lang geboeid hield. Nu weet iedereen, wat Baden is bij regen:

Waar vindt men dan er heil, dan in 't gevaarlijk ... spelen?

Inderdaad, de wandeling, die op den drempel van het speelhuis uitloopt, heeft veel van een muizenval.
Ook wij traden binnen met de menigte. Aan twee groote tafels zag men eenen kring van woedende spelers, die ondanks de ordelinten, waarmede velen versierd waren, er zeer onedel uitzagen. Eene reusachtige roulette vertoonde in hare talrijke kleine holen en haar noodlottig balletje, dat met eene zoo groote snelheid voortrolt, dat men niet weet, waar het zal blijven liggen, een gepast zinnebeeld van hen, die deszelfs bewegingen volgen, en niet weten, tot hoe verre zij zich zullen laten medeslepen. Het rouge et noir leverde

{==701==} {>>pagina-aanduiding<<}
rondom het groene tapijt een aristocratischer gezelschap op. Men zag daar met droefheid een jong meisje uit een der eerste geslachten van Duitschland, tot dusverre door hare zedige schoonheid versierd. Aan hare linkerhand zit een jonge Prins, zeer bekend om de ligtzinnigheid van zijn karakter, thans veel meer vervuld van ijver, om haar te bekoren, dan van belangstelling in het spel, waaraan hij deel nam. Aan hare regterzijde zat de moeder van het jonge meisje, geheel verdiept in de beschouwing der kaarten, die elkander op de tafel voor haar afwisselden. Het was een gevaarlijker toestand, dan die van hercules, toen hij tusschen de deugd en de ondeugd had te kiezen. Zij stond als tusschen twee ondeugden, en als figaro bleef haar de gelegenheid over, om ze zamen te voegen. Dit tooneel trok mijne geheele aandacht. Om het langer te kunnen gadeslaan, wierp ik eene kroon op de tafel. Het geluk was mij gunstig; ik liet het begaan, en na eenige oogenblikken hadden gedurig verdubbelde winsten eenen vrij aanzienlijken hoop geld voor mijne plaats opgestapeld.
Ondertusschen zwierf een jonge groote mijnheer, die den naam had van in Heidelberg te studeren, treurig van de eene tafel naar de andere, nadat hij tot den laatsten stuiver had verloren. Toen hij den hoop kroonen zag, om welke niemand zich bijzonder scheen te bekommeren, begreep hij, dat er partij zou te trekken zijn van den stoffel, wien ze toebehoorden. Hij kwam mijnen naam te weten, en ontdekte terstond, dat hij sedert langen tijd eene groote vriendschap had gevoeld voor den medestudent, wien hij tot dusverre nooit met een enkel woord had verwaardigd. Daar de regte lijn de kortste weg is, om van het eene punt tot het andere te komen, nam ik de vrijheid, om hem in de rede te vallen bij den aanvang van zijne geïmproviseerde vriendschapsbetuigingen, door hem te vragen, hoeveel geld hij noodig had. Na eenige woorden, die den vreeselijken toestand moesten schilderen, waarin hij verkeerde, verklaarde hij, dat een paar kroonen, ten hoogste, voldoende waren, om hem uit zijne verlegenheid te redden. Ik verzocht hem van de tafel te nemen, wat hij meende te behoeven. Daar al te goed hier op aarde buurmans gek is, en daar men, als men toch aan het nemen is, zooveel moet nemen, als men krijgen kan, nam mijn nieuwe vriend ook ... alles. Hij bood mij aan, om mij eene schuldbekentenis te geven.

{==702==} {>>pagina-aanduiding<<}
Ik antwoordde hem, dat ik begreep, dat het woord van eer van mijnheer von w. even goed was als een schriftelijk bewijs, en dat ik er dus geen verlangde. Hij drukte mij de hand als iemand, die hem volkomen regt liet wedervaren, en ik heb sedert nooit meer van hem of van zijn geld gehoord. Zietdaar reeds de eerste afdeeling van mijn verhaal: wat leert men hieruit?
Zoodra de hand van mijnheer von w. mijn geld van de speeltafel had weggenomen, moest ik op nieuw inzetten, indien ik mijne plaats wilde behouden. Maar van dat oogenblik keerde de fortuin, gekrenkt zeker omdat ik hare gunsten zoo gering had geschat, mij den rug toe. Ik werd er halsstarrig tegen in, ledigde mijne eigene beurs, en leende de eene handvol voor, de andere na van mijnen reismakker, die onze gezamenlijke reisbeurs in bewaring had. Na verloop van eenigen tijd deed deze wijze mentor mij opmerken, dat, indien ik nog van plan was den togt naar het Zwarte Woud te volbrengen, het hoognoodig was, dat ik met spelen eindigde. De raad was goed; de zon, die weder begon te schijnen, deed mij dezelfde aanmaning, en ik onderwierp mij zonder veel moeite.
Langs beschaduwde wegen zouden wij naar het bekoorlijke bad Hub trekken, en begaven ons te voet op weg. Op eenige mijlen afstands van Baden verdeelt de weg zich in twee takken. De eene loopt naar eene hoogte, waarop het sierlijke badhuis van Hub is gebouwd, waar wij eenen aangenamen en schitterenden gezelschapskring zouden vinden. Reeds had ik met vrolijke drift dien weg ingeslagen, toen mentor, die eenige schreden achter was gebleven, mij bij mijn rokspand terugtrok.
‘Wel, dit is de weg immers naar Hub,’ zeî ik.
‘Ja,’ hernam hij; ‘maar zoo gij meent, dat wij, nadat gij zooveel geld verspeeld hebt, nog in de duurste logementen onzen intrek kunnen nemen, dan bedriegt gij u zeer. Een uurtje van hier zullen wij eene kleine herberg vinden, waar wij het goedkoop zullen hebben.’
Ik was hongerig, misschien nog meer naar goed gezelschap, dan naar spijs. Het scheen mij een hard vonnis. Ik had er evenwel niets tegen in te brengen. Ik had mentor's geld zoo goed als het mijne verspeeld, en veroordeelde hem tot water en brood, wat hij niet verdiend had. De eerste van alle leermeesteressen, de ondervinding, begon hare prac-
{==703==} {>>pagina-aanduiding<<}
tische lessen, die vrij wat meer waard zijn dan de voorlezingen van alle geleerden.
Zoo goed en zoo kwaad, als het was, aten en sliepen wij in onze afgelegene herberg. Den volgenden morgen zetteden wij te voet onzen togt voort langs den stuivenden weg van Offenburg. De zaak werd ernstig. De ondervinding herhaalde hare lessen met eene gedurig krachtiger welsprekendheid. Zij liepen alle over den tekst, dien ik weldra van buiten leerde, en dien ik, gedurende de geheele reis, zoo dikwijls bij mijzelven opzeî, als een vrome zijn paternoster: ‘Dwaas, al hadt gij eens zooveel geld kunnen winnen, als gij nu verloren hebt, zou dan die onverwachte winst u zoo veel genoegen hebben gegeven, als het verlies u nu verdriet veroorzaakt? Gij weet het tegendeel. Gij weet wel, en kunt er niet aan twijfelen, dat die lieve heeren, die den dag doorbrengen, kleine schupjes in de hand, onophoudelijk roepende: Faites votre jeu! dat niet doen uit pleizier, want het is vreeselijk vervelend, en nog veel minder om u genoegen te doen, aangezien uw genoegen hen volstrekt niet raakt. Het is dus blijkbaar, dat zij er voordeel van hebben, en dat kunnen zij slechts hebben ten uwen koste. En dus, om nu nog niet eens van zoogenaamde vrienden te spreken, die u meênemen, zoudt gij een waarschijnlijk verlies opzoeken, dat u veel meer verdriet kost, dan een onwaarschijnlijk gewin u vreugde zou veroorzaken? 't Is al te gek; en gij zult het zeker niet weer beginnen.’ Mij dunkt, dat was zoo kwaad niet geredeneerd voor iemand van twintig jaren.
Wij wandelden intusschen altijd voort, met meer of minder zon en stof, gelaten en berustende. Doch de mensch is niet altijd stoïcijnsch genoeg; en toen eene kar, met hout beladen, voorbijkwam, waren wij sybaritisch genoeg, om ons eenige oogenblikken op de takkebossen neder te vlijen. Deze onverwachte hulp verligtte onzen togt naar de baden van Ripolzau, waar de gastvrijheid onze beproevingen eenigzins verzachtte. Onder de bezoekers van deze afgelegene vallei behoorden ook de baron von reizenstein en zijne beminnelijke gade, die te dier tijd gewoonlijk hun verblijf hielden in het paleis van Heidelberg. Zij waren de weldoeners en schutsengelen van het kleine aantal studenten, die in hunnen kring waren toegelaten. Mevrouw bewees ons alle zorgen, die onze honger en onze vermoeidheid noodig

{==704==} {>>pagina-aanduiding<<}
maakten. Zij voorzag zelfs in onze toekomstige behoeften. Toen wij hare woning verlieten, zag ik onze ransels, die tot nu toe getrouwelijk op onze schouders hadden gerust, in handen van een jong meisje, eene schitterende schoonheid, in het schilderachtig gewaad van het Zwarte Woud; lokken van het schoonste blond, sierlijk door de natuur gekruld, omgaven haar gelaat en haren hals met een' gouden glans. Ik vroeg haar, wat zij met onze goederen dacht uit te voeren; maar zij stootte mij terug, alsof ik er niets mede te maken had, en zeide mij, dat ze haar waren overgegeven, om ze te dragen, in hare kwaliteit van gids. Ik vooronderstelde, dat mentor bedrogen was en niet wist, in welke handen ons goed was gevallen. Bij zijne komst scheen hij ook verbaasd; de badmeester, die hem een goeden gids had beloofd, om den berg te beklimmen, waar men ligt dwalen kan, had hem niet gezegd, dat zijne dochter de bevalligste schoone uit den omtrek, tot gids zoude dienen.
Op den top van den berg gekomen, die met een eeuwenoud bosch was begroeid, moesten wij eenige oogenblikken rust houden, en vooral ook rust gunnen aan onze jonge reisgenoote, die onze bagaadje niet had willen afgeven. De denneboomen, hoe fraai zij ook zijn mogen, geven weinig schaduw, en de brandende zon wist tot ons door te dringen. Dat was het oogenblik, om de schatten te gebruiken, waarmede Mevrouw von r. ons voor de ure van dorst had voorzien. Ik zie mij nog, met een klein pennemes de china's-appelen doorsnijdende, eene heerlijke verkwikking in dit oogenblik, ze met de suiker bestrooijende, die de goede dame ons, zorgvuldig in een papier gewikkeld, had medegegeven, en alles broederlijk deelende met onze gids, die de voor haar nieuwe vrucht met een zeker hoogmoedig genot gebruikte. Indien de hoogaanzienlijke dame hare gaven alzoo aan eene eenvoudige boerin had zien verspillen, haar trots had er door gekrenkt kunnen worden, maar niet haar gevoel van betamelijkheid; want wij behandelden het schoone hansje met den meestmogelijken eerbied.
Wij hadden de Murg bereikt, en bevonden ons in het midden van dat Zwarte Woud, hetwelk de rigueur het verblijf behoort te zijn van de woestste bandieten. Ik had niet te vergeefs sidderende het tooneelspel zien spelen: De man van het Zwarte Woud, en twijfelde geen oogenblik, of ik zou van achter iedere rots een monster zien te voorschijn sprin-
{==705==} {>>pagina-aanduiding<<}
gen, dorstende naar ons bloed. Maar de geesten der slagtoffers waren talrijker, dan hunne moordenaars. Die spoken, die eene groote rol in het landschap spelen, zijn statige dennen zonder tak of schors, wier stammen als bleeke schimmen oprijzen, tot dat de bijl ze neerhouwt.
Wij trokken altijd te voet verder. Onze hoeden en ransels van gewast linnen gaven ons eene sprekende gelijkenis met de arme Duitsche gezellen, die, op hun ambacht reizende, op kosten van de milddadigheid der vrome zielen leven. De ligtheid van onze beurs deed er ons nog meer naar gelijken, en gelijk zij, waren wij genoodzaakt de eenvoudigste herbergen op te zoeken. Toen wij aan een der weinige voorbijgangers, welke wij ontmoetten, vroegen, hoeveel tijd wij noodig hadden, om zeker stadje te bereiken, antwoordde hij ons op den toon van wezenlijke belangstelling: ‘Och, vrienden, de weg is daar niet heel veilig. En daarenboven, wat zoudt gij er uitrigten? Gij zoudt er zeker geen werk vinden.’ Wij lieten ons echter niet afschrikken, en bereikten laat, toen het geheel duister was, eene eenzame woning aan den zoom van het bosch. De waardin opende ons met een ontsteld gelaat en als verbaasd over onze komst. Zij verklaarde, dat zij ons niets te eten kon geven en naauwelijks een bed kon aanwijzen. De dood van haren echtgenoot, die eenige jaren geleden had plaats gehad, was de reden, volgens haar zeggen, waarom zij noch tijd noch lust had gehad, om voor het noodige te zorgen. Wij moesten het toch voor lief nemen en traden binnen. In eene lage kamer, die zij ongetwijfeld eenvoudig eene keuken noemde, zagen wij door de geopende deur een aantal mannen van een ongunstig voorkomen. Nadat zij ons verwaardigd had met een souper, dat letterlijk bijna enkel uit brood en water bestond, mogten wij tot dessert ons uitstrekken op matrassen van eene voorbeeldelooze morsigheid, en ons daarop in slaap laten wiegen door al de opbeurende schrikbeelden, die zulk eene plaats kon opwekken. De voorzigtigheid is de moeder der wijsheid. Wij waren aan onze liefhebbende betrekkingen rekenschap verschuldigd van ons leven; geen middel, om het te beveiligen, mogt verzuimd worden. Wij sleepten voor de deur van het afgeschoten vertrekje, dat óns weinig zeker
scheen, eene zware kist, die sedert onheugelijken tijd in eenen hoek der kamer was verbannen. Op de kist plaatsten wij eene karaf, rustende tegen de klink van de deur, en daarop wis-
{==706==} {>>pagina-aanduiding<<}
ten wij nog een glas te zetten. Alles stond zoo juist in evenwigt, dat iedere poging, om de klink op te ligten, een' stortval van glas moest veroorzaken, en een geweldig geraas. Achter zulk eene vesting kon men althans eene verdediging beproeven!... Den volgenden morgen ontwaakten wij, tot onze groote verbazing, levende, en toch hadden de vijanden in huis ons gedurende den nacht hevig aangevallen; maar erkennen moet ik, dat het vijanden waren, die ongestraft de barricaden braveerden, en tegen welke wij geene wapenen hadden, om ze af te weren. 't Was eene reden te meer, om zoo spoedig mogelijk uit dit hol te vlugten; doch in het eerste oogenblik scheen dit onmogelijk. 't Was met groote moeite, dat wij den kolos van voor de deur wegschoven, wiens zwaarte wij den vorigen avond schier niet hadden gevoeld. Wij zouden het Zwarte Woud niet hebben durven verlaten, zonder eenige rooversgeschiedenis; wij hebben niets beters weten te ontmoeten, wat er toch eenigzins naar geleek.
Wij kwamen te Gernsbach; van daar loopt de weg terug naar Baden; maar wij hadden besloten die plaats te ontwijken, en wendden ons regtsaf naar andere badplaatsen, waar de duivel van het spel ons niet aangrijnsde, naar Wildbad in Wurtemberg. Alles, wat ik mij van de aangenaamheden van dezen weg herinner, is, dat wij hem gedeeltelijk aflegden onder eenen stortregen; terwijl wij, om een' korteren weg te nemen en niet nat te worden, de bedding van eenen stroom hadden gekozen, op het oogenblik droog, en die regelregt van den berg afliep. Wij waren wel van den regen in den drop geraakt.
Wij gingen deftig souperen te Wildbad, als menschen, wier beurs rijkelijk voorzien was. Maar, toen wij onder den maaltijd onze zakken doorsnuffelden, berekenden wij tot onzen grooten schrik, dat wij, ondanks de wonderen onzer spaarzaamheid sedert ons vertrek uit Baden, na het souper te hebben betaald, met ons beiden nog slechts een daalder en eenige kreutzers over hadden. 't Was eene goede gelegenheid, om mijne inwendige vloekrede tegen het spel en den speler te herhalen: ‘Dwaas! al hadt gij,’ en wat er meer volgt. Maar het opzeggen van die les hielp niet, om ons op dit oogenblik uit den brand te redden. Wij hadden nog drie dagen noodig, om regelregt naar Heidelberg terug te keeren, en wij moesten daarenboven nog slapen in het

{==707==} {>>pagina-aanduiding<<}
logement te Wildbad. Wij dronken geen enkel glas wijn meer dan noodig was, om te maken, dat wij althans onze schuld konden betalen. Dit was goed voor het oogenblik; maar men moest aan de toekomst denken. Karlsruhe, aan eenen zijweg gelegen, was zeker digter bij, en de Graaf von g. zou ons te eerder helpen, omdat ons ongeval eenig medelijden verdiende. Doch, om te voet te Karlsruhe te komen, hadden wij ten minste twee dagen noodig, en in die twee dagen moest men toch slapen en eten ook. Daarbij plaatste de dikke Koning van Wurtemberg, (hij is in 1816 gestorven) die thans in die stad zijn moest, zich als een spook tusschen ons en de beurs van zijnen Gezant. Het gesprek aan de table d'hôte, dat voornamelijk liep over het bezoek van den Koning bij zijnen buurman, en over zijn verblijf in de woning van zijnen zaakgelastigde, was ons alles behalve aangenaam. Wij moesten intusschen eene partij kiezen. Ik verzocht mijnen reisgezel, niet te meenen, dat het mij kolderde, en ik riep met luider stem den eersten bediende van het hotel: Ik beval hem, te zorgen, dat wij den volgenden morgen een rijtuig gereed vonden met de vier beste paarden, die er te krijgen waren. Van het oogenblik af, waarop ik dit bevel op hoogen toon had uitgesproken, was het blijkbaar, dat wij in de schatting van de bedienden en zelfs van het gezelschap waren gerezen. De hofmeester bragt ons weldra de verzekering, dat Onze Genaden op het aangeduide uur alles gereed zouden vinden.
Ons vertrek geleek dus geheel niet op dat van de vorige dagen. Mentor had begrepen, dat bij deze gelegenheid mijne stoutheid het schip van staat voor eene bijna zekere schipbreuk had beveiligd. Het eenige middel, om uit de verlegenheid te geraken, was, zoo gaauw te Karlsruhe te komen, dat wij vóór dien tijd geene onvermijdelijke onkosten behoefden te maken. Wij moesten daarbij ook prachtig genoeg verschijnen, om geene afwijzing te ondervinden aan het paleis van den Gezant. Wij reden snel, overtuigd, dat het grootste gevaar overwonnen was, toen tegen den middag onze equipage, zot genoeg om te willen dineren, en te gelooven, dat wij dit ook zouden verlangen, voor een prachtig hotel aan den weg stilhield. Een geweldig rumoer van zweepslagen en paardengetrappel deed meester en knechts naar de deur vliegen, met het servet onder den arm. Het was blijkbaar, dat ons een kostbaar diner boven het hoofd hing; een

{==708==} {>>pagina-aanduiding<<}
gevaar, waaraan wij ons volstrekt moesten zoeken te onttrekken. Ik begreep, dat dit het oogenblik was, waarop wij, in plaats van het spel op te geven, de kaarten moesten blootleggen; eene ellendige woordspeling, die mij telkens voor den geest komt, als ik aan dit geval denk. Mentor had namelijk eene prachtige kaart van Duitschland in een' fraaijen vergulden koker. Ik greep die, klom uit het rijtuig met een gezigt, waarop de ernst van diep nadenken stond te lezen; ik kreeg eene groote tafel in het oog, die reeds met een tafellaken werd bedreigd, en wierp er mijne kaart op. Nadat ik mijnen reisgezel had ingefluisterd, om te doen, wat ik deed, en geene verwondering te laten blijken, spreidde ik het verbazend groote blad in al deszelfs uitgestrektheid over de tafel uit, die er geheel mede bedekt was. Wij hadden beide een potlood en memorieboekje, en een van ons had een kompas, en wij begonnen met groote drift metingen te doen en aanteekeningen te maken. Na eenige oogenblikken vonden wij middel, om het zeer oneens te worden over de ligging en den afstand van sommige punten uit den omtrek, die men van eenen naburigen heuvel kon zien. Als waren wij Ingenieurs, brandende van ijver, om dat verschil te doen ophouden en zich van de waarheid te overtuigen, vlogen wij de deur uit, met nadruk de lieden uit het hotel bevelende, om niet te raken aan de kaart en de papieren, tot dat wij zouden zijn teruggekomen. Doch wij hadden geen plan, om spoedig terug te keeren. Zoodra wij buiten waren, haastten wij ons, om het reservekorps van onze beurs te laten oprukken, en de vijf of zes kreutzers, die wij nog bezaten, te besteden tot een diner voor menschen, die honger hadden, alsof het hun aan geen geld ontbrak. In een afgelegen hoek kochten wij voor twee of drie kreutzers brood en voor even zooveel kersen. In het veld vonden wij eene heldere en eenzame beek, en daar besloten wij ons sober, maar vrolijk
maal met een teug van hare ijskoude wateren. Wij zorgden, dat het niet te spoedig was geëindigd; en toen wij eindelijk zeker waren, dat de paarden de noodige rust genoten hadden, keerden wij met haastige schreden naar het hotel terug, als lieden, die hunnen tijd hadden vergeten en die haast hadden om verder te trekken. Wij lieten ijlings inspannen, betuigden aan de waardin onze spijt, dat wij van hare tafel geen gebruik konden maken, die grooten roem

{==709==} {>>pagina-aanduiding<<}
had, en beloofden haar, ons schadeloos te zullen stellen zoodra wij terugkeerden.
Toen dit tweede gevaar was afgewend, reden wij in galop weg, denkende aan het einde van ons leed te zijn. Maar nog wachtte ons bezwaar. Een snelle rid deed ons vroegtijdig aanlanden aan het schoone hotel zum Zäringer Hofe te Karlsruhe. Begrijpende, dat wij niet vóór den volgenden dag zouden behoeven af te rekenen, gingen wij deftig naar het hotel van den Graaf von g., aan wien ik eenige regelen had geschreven, toen ik eene stem achter ons hoorde, die, op zeer bescheiden toon, ons vroeg, of Onze Genaden hem zijn geld niet zouden kunnen geven. De stem van een' struikroover in het Zwarte Woud, die ons de beurs of het leven gevraagd had, had ons niet vermeteler en onbetamelijker in het oor kunnen klinken, dan die van onzen armen postiljon, die vroeg, wat hem toekwam. Dat kwam van ons jagten! Wij hadden zoo hard gereden, dat hij nog tijd had, om den nacht te gaan doorbrengen in eene herberg twee mijlen op den terugweg, waar hij beterkoop teregt zou komen. Ik herinner mij, dat ik, in den angst van mijn hart, mij naar de knecht van het logement keerde, en met levendige ontroering vroeg: ‘Is de Koning nog hier?’ Van het antwoord hing de opheffing of de vermeerdering onzer verlegenheid af. ‘Hij is heden morgen vertrokken,’ klonk het als heerlijke muzijk in onze ooren. Ik kreeg op eens al mijn zelfvertrouwen terug, en zeî op een' deftigen, diplomatischen toon tegen den postiljon, dat ik aan de ambassade van Wurtemberg dringende zaken had te verrigten, die noodzakelijk vóór de zijne moesten gaan; maar dat hij ons derwaarts slechts had te vergezellen, en dat ik hem zijne rekening zou betalen, zoodra ik van daar kwam. Hij had er vrede meê, volgde ons, en bleef voor de deur van het hotel staan, als een derde lantaarnpaal.
De Graaf von g., weder vrij geworden, ontving ons met die vriendelijkheid, die hem kenmerkte. Hij vroeg met belangstelling naar onze reis. Deze was door onze togten te voet eenige dagen verlengd, en hij vroeg, of ons ook eenig ongeval bejegend was, en of wij geen gebrek aan geld hadden gekregen. Dat was eene tijdige vraag. Hij deed haar vergezeld gaan van een bemoedigend handgebaar, waarmede hij eene lange groene beurs voor den dag haalde; en ik antwoordde, dat inderdaad mijn reisgenoot, die penningmeester

{==710==} {>>pagina-aanduiding<<}
was, niet over de zwaarte van de kas had te klagen. Ik wenkte dezen, om zonder omslag de welkome versterking aan te nemen, welke de Graaf von g., die hier de plaats van vader voor mij bekleedde, ons aanbood.
Weldra vond ik nu gelegenheid, om het hotel even te verlaten en naar ons logement terug te keeren, en nam onzen geduldigen postiljon op het sleeptouw mede, die ons stellig een rond jaar zou hebben blijven wachten.
De vriendelijkheid van den Graaf von g. bepaalde zich hierbij niet. ‘Gij hebt zeker goed gedineerd vrienden,’ zeî hij; ‘want ik weet, dat er op halfweg een goed logement is. Als gij eenigen trek hadt, zoo zoudt gij ons kunnen helpen aan een klein souper, dat wij voor den Koning bestemd hadden, die ons heden morgen onverwacht heeft verlaten. Wij hebben onder anderen een tarbot in gelei, die heerlijk moet zijn.’ Wij twijfelden er niet aan; want, de Koning misschien uitgezonderd, was er geen grooter lekkerbek dan zijn goede en vriendelijke Ambassadeur. Men zal ligt begrijpen, dat wij, ondanks ons diner, ons opofferden, om den Graaf en de Gravin von g. aan den vorstelijken maaltijd te helpen, waarmede zij zonder onze hulp bitter verlegen zouden zijn geweest. Zulk eene goede daad moest wel hare belooning vinden. Ik soupeerde als een Koning.
Toen ik, na onze gelukkige terugkomst te Heidelberg, onze acht dagen van kommer en gebrek overdacht, en de ernstige les, die ons gelukkig niets anders dan gemak en genoegen had gekost, begon ik met hartgrondige overtuiging mijne vroegere verwensching te herhalen: Dwaas! al hadt gij eens zooveel geld kunnen winnen, als gij nu verloren hebt, zou dan die onverwachte winst u zooveel genoegen hebben gegeven, als het verlies u nu verdriet veroorzaakt? Dat is dan ook bij mij een paal boven water geworden. Ik heb sedert nimmer weder de verzoeking gevoeld, om aan de speeltafel te komen.
Ik heb in de wereld hier en daar jonge vrienden, voor wie deze geschiedenis nuttig kan zijn, en die ik daarbij kan toeroepen: Wat leert gij hieruit? Dat is, dunkt mij, eene voldoende verontschuldiging, voor het laten drukken van dit korte en overigens weinigbeteekenende reisverhaal; misschien geeft het mij ook het regt, om mij op mijne beurt te noemen

mentor.



{==711==} {>>pagina-aanduiding<<}

Salomon de Caus.

Miss costel deelt in haar jongste werk over Frankrijk den volgenden belangrijken, door marion de lorme in de maand Februarij 1641 uit Parijs geschreven' brief mede:
Volgens uwen uitdrukkelijken wensch, heb ik uwen Engelschen Lord, den Markies van worcester, de honneurs van Parijs gemaakt. Ik leid hem, of eigenlijk leidt hij mij van de eene merkwaardigheid naar de andere, kiest steeds de ernstigste en gewigtigste voorwerpen, spreekt zeer weinig, luistert daarentegen met ongemeene oplettendheid, en hecht op degenen, welke hij uitvraagt, zijne groote blaauwe oogen, als wilde hij tot in het middelpunt hunner gedachten boren. Doorgaans is hij met geene der ophelderingen, welke men hem geeft, volkomen tevreden, en ziet de dingen nimmer in het licht, waarin zij hem getoond worden. Dit kunt gij onder anderen beoordeelen uit een bezoek, hetwelk wij in Bicêtre afgelegd hebben, waar hij zich verbeeldt in eenen bewoner van het dolhuis een Genie ontdekt te hebben. Ware deze krankzinnige niet volstrekt razend geweest, zoo ben ik vast overtuigd, dat uw Markies om zijn ontslag verzocht en hem met zich naar Londen genomen zou hebben, om er op zijn gemak, van den ochtend tot den avond, naar zijne dolzinnigheden te luisteren. Wij gingen over de binnenplaats van genoemde huis, en ik, van angst meer dood dan levend, drong mij digt aan den Lord, toen van achter een paar geweldig dikke ijzeren traliën een afgrijselijk aangezigt oprees, en eene holle stem de woorden riep: ‘Ik ben niet dol, ik ben niet dol; ik heb eene ontdekking gedaan, die het land, hetwelk ze aannam, tot het rijkste der wereld zou maken.’ - ‘Wat heeft hij dan ontdekt?’ vroeg ik den man, die ons rondleidde.’ - ‘O, Mevrouw,’ gaf deze ten antwoord, ‘niets van eenig aanbelang; ge zoudt het van uw leven niet raden: het gebruik, dat men van den damp van kokend water kan maken!’ Ik lachte. ‘Die man,’ dus ging de oppasser voort, ‘heet salomon de caus. Vier jaren
geleden kwam hij uit Normandije, om den Koning een berigt voor te leggen van de verwonderlijke uitwerkingen, welke zijne uitvinding zou kunnen hebben. Volgens hem zou men gelooven moeten, dat door middel van damp schepen voortgestuwd en rijtuigen in beweging gebragt zouden kunnen

{==712==} {>>pagina-aanduiding<<}
worden. De Kardinaal heeft den gekskap weggezonden, zonder naar hem te willen luisteren. Doch salomon de caus liet zich daardoor niet afschrikken, maar volgde met onvermoeide halsstarrigheid den Kardinaal op al zijne schreden, tot dat deze, verstoord hem overal te ontmoeten en tot afmattens toe door zijnen waanzin vervolgd, bevel gaf, hem te Bicêtre op te sluiten, waar hij nu sedert vierdehalf jaar zit, en, gelijk gij gehoord hebt, elk, die het huis bezoekt, toeroept, dat hij niet dol is, maar eene onwaardeerbare ontdekking gedaan heeft. Hij heeft zelfs een boek over de zaak geschreven, dat ik in mijn bezit heb.’ Lord worcester, die van dit alles geen woord verloren had, verzonk in diep gepeins, verlangde daarop het boek te zien, las eenige bladzijden, en sprak: ‘De man is waarlijk niet dol. In mijn land zou men hem vorstelijk beloond hebben, in plaats van hem op te sluiten. Laat mij bij hem; ik zou hem gaarne over het een en ander ondervragen.’ Op zijn verzoek werd hij in het hok gebragt, doch kwam kort daarna treurig en vol gedachten terug. ‘Thans zeker is hij krankzinnig,’ zeide hij; ‘teleurstelling en gevangenis hebben hem van zijn verstand beroofd, maar het verlies van dat verstand hebt gijlieden te verantwoorden; toen gij hem in dat hok wierpt, hebt gij het grootste Genie van zijnen tijd vernield.’ Hierop zijn wij vertrokken, maar sedert spreekt hij van niets, dan van salomon de caus.





Bezoek van het oude serail te Adrianopel.

- Onze eerste uitgang was naar het oude Serail gerigt, dat, in zijne vervallen pracht, eenzaam en verlaten tusschen zijn donker geboomte liggende, mij reeds lang door zijn geheimzinnig voorkomen had aangelokt. Over eene breede, bestrate esplanade kwamen wij aan de buitenpoort, vóór welke men ons twee ronde groote steenen toonde, waarop de hoofden der ter dood gebragten ten toon gesteld plagten te worden. Regts en links van dien ingang lagen, in eene soort van loods, oude kanonstukken op derzelver affuiten. Door deze poort traden wij op het eerste voorhof of binnenplein, hetwelk vrij groot en met kleine steenen geplaveid is, tusschen welke het gras welig opschiet. Alles rondom ons was hier doodstil; elke tred wekte eenen hollen

{==713==} {>>pagina-aanduiding<<}
weêrgalm uit de onbewoonde ruimten, en de trappen, die naar de gebouwen leidden, waren half ingestort. Eene op het plein staande fontein was met kleefkruid omwassen, en om de gebrokene waterpijpen speelden kleine hagedissen. Het kwam mij voor, alsof ik mij in een betooverd slot bevond, dat eensklaps door deszelfs bewoners verlaten was. In eenen put hing nog de emmer; wij trokken dien naar boven en dronken van het ijskoude water. Onder een poortgewelf stond een vergulde dames-draagstoel, die, met zijne dunne traliestaven, naar eene groote vogelkooi geleek. Het tweede binnenplein was met gebouwen omgeven, waarin de bedienden gewoond hadden, en voerde, door eene soort van kiosk, over het derde of laatste, naar den zetel der gelukzaligheid en de geheimen van den Harem.
Honderd jaren vroeger zou het doorgaan door deze poort de gang naar ons graf geweest zijn; thans vlogen slechts ter regter en linker zijde eenige roofvogels en wilde duiven op, die angstig fladderden, als wilden zij ons waarschuwen, niet verder door te dringen. Op dit binnenhof en voor de gebouwen heerschte dezelfde verlatenheid als op het eerste en tweede plein. Onze denkbeelden van Oostersche weelde en pracht eens Serails werden door hetgeen wij hier zagen vrij wat lager gestemd: overal oude houten gebouwen, met geschilderde versierselen zonder eenigen smaak overladen. Thans gingen wij verder, om het Salamik, of mannenhuis, als ook de Harems te bezigtigen. Het eerste bestaat voornamelijk uit een min of meer naar eenen toren gelijkend en vrij hoog opgetrokken gebouw, van welks bovenplat wij, na met gevaar van den nek te breken langs een' gebrekkelijken trap te zijn opgeklouterd, een overheerlijk gezigt op de stad en haren omtrek genoten. Inwendig is dit gebouw in drie verdiepingen verdeeld, van welke de ondersten drie en de bovenste twee kamers bevatten. Hier rusteden weleer de Sultans, en luisterden naar het geklater der waterfonteinen; hier overpeinsden zij, welken Vizier of Pacha zij met het zijden koord zouden begunstigen. In gindschen hoek lag de Groote Heer en maakte met zijn hand eene horizontale beweging, wanneer de Grootvizier hem de namen van gevangenen of verdachten, menigmaal ook misschien slechts van rijken met al te verlokkelijke bezittingen, voorlas; en die handbeweging schoot als een verdervende bliksemstraal over het land, verbreidde honderdvoudig lijden, en verwoestte

{==714==} {>>pagina-aanduiding<<}
het geluk van geheele familiën. In die voorvertrekken stonden de grooten des rijks en wierpen zich op hunne aangezigten voor den beheerscher der geloovigen, wanneer hij door hun midden naar het achter gelegen, allerkostbaarst versierde vertrek trad, waar de Kislar-Aga hem zegevierend de pas aangekomene blanke slavin vertoonde. Hoe veel tranen mag deze bodem niet ingezogen, hoe vele verwenschingen mogen deze wanden niet gehoord hebben! Meer, waarschijnlijk, dan de vloer kon dragen, die thans vermolmd en ingestort is. Van de wanden is het bekleedsel meerendeels afgevallen en overdekt de verhevenheden, waarop de prachtige zitkussens lagen. De fonteinen zijn opgedroogd en liggen vol stof. Het geheel is een bouwval. De Harem echter is in minder vervallen toestand dan de overige gebouwen. Aanvankelijk weigerde de opzigter, het kiosk der Sultanes voor ons open te sluiten, en kon daartoe slechts door eene groote fooi bewogen worden. Dit gebouw bestaat uit een regelmatig vierkant met twee deuren, tusschen welke eene soort van balkon uitspringt, uit welks vensters men den Harem naauwkeurig kon gadeslaan. Hier was de woning der gesnedenen, ten einde zij de ingangen naar de vertrekken hunner arme gevangenen steeds in het oog mogten hebben. Eerst traden wij in eene soort van voorzaal, fraai met marmer bevloerd en nog in tamelijk goeden staat; in het midden zag men de steeds onontbeerlijke kamerfontein. Deze zaal diende tot gemeenschappelijke verlustigingsplaats. Zij had in het rond verhevenheden, om tot divans gebruikt te worden, en een' wand van kunstig gesneden hout. De vensters bestaan voor een gedeelte uit gekleurd glas met groteske bloemen en zijn van dubbele traliën voorzien. Nog veel rijker en meer in den Oosterschen smaak zijn de binnenste kamers; de wanden zijn er met tegels belegd, welker bonte beschildering in levendige kleuren bloemen-guirlanden verbeeldt. Het wekte een zonderling gevoel, hier te wandelen, waar, behalve den Grooten Heer,
geen mannelijk wezen geduld werd; zich neêr te strekken op de divans, welker kussens de Sultanes gedrukt hadden, en de kleine, nog goed in stand geblevene muurkasten te openen, waarin de Odalisken hare kleederen en kostbaarheden bewaarden. Ik weet niet waarom, maar alles, wat wij tot elkander zeiden, spraken wij al fluisterend, even als vreesden wij slapende wachters buiten de deur te zullen wekken. Ook hielden wij ons

{==715==} {>>pagina-aanduiding<<}
hier niet zeer lang op, want onze geleider scheen zijne volmagt te buiten gegaan te zijn, toen hij ons deze vertrekken toonde; gedurig dreef hij ons tot spoed aan, en keek telkens naar de poort van het plein, als vreesde hij eenen verrader te zien opdagen. Een der genen, die ons verzelden, de Dragoman of tolk van den Engelschen Consul, verklaarde ons eenige spreuken uit den Koran, die aan de wanden geschreven waren, en toonde ons de namen der zes Profeten, mahomed, osman, omar, ali, abubekr en hassan, die bijna in alle Turksche huizen hier of daar met groote letters te lezen zijn. Hier waren zij in het aardewerk der wanden ingebrand.
Wij verlieten den Harem. Ik plukte mij nog haastig eene wilde bloem, die in eene der kamers uit den vloer opgegroeid was, en legde dezelve ter gedachtenis in mijne brieventasch. Een groot hertebeest, dat zich op het binnenplein scheen te vervelen, verzelde ons onder sierlijke sprongen tot aan de poort der gelukzaligheid, waar het ons met trotsche houding verliet en naar de vertrekken terugkeerde. Wij wandelden nu naar de stad, die, ofschoon met naauwe en kromme straten, gelijk alle Turksche steden, ons toch iets zindelijker voorkwam dan het te voren bezochte Schumla.






Knoeijerij.


In der menschen maatschappij 
Heerscht alom veel knoeijerij; 
Ware ze ongekend op aard', 
Bleven regt en trouw gepaard, 
Woonde deugd in ieders hart, 
Schaarscher trof ons leed en smart: 
Knoeijerij, knoeijerij; 
Zij bederft de maatschappij. 
 
Treft ons bloedig de oorlogsroê, 
Is men eindlijk 't vechten moê, 
Deftig schrijft men boeken vol 
Met verdrag of protokol; 
Maar lokt voordeel in 't verschiet, 
Dan ontziet men 't moorden niet: 
Knoeijerij, knoeijerij; 
Zij ontvolkt de maatschappij. 

{==716==} {>>pagina-aanduiding<<}

Zwaait de tweedragt met haar staf, 
Rukt ze eens Konings rijkskroon af, 
Dan, uit quasi medelij', 
Kiest zijn nabuur soms zijn zij', 
En verlost hem uit den druk, 
Maar grijpt zelf naar 't grootste stuk: 
Knoeijerij, knoeijerij; 
Zij verscheurt de maatschappij. 
 
Stort een volk, tot onderstand 
Van het lieve vaderland, 
Millioenen in de kas, 
En komt 't geld in nood te pas, 
Dan vindt men de kas weldra, 
Maar geen cent pecunia: 
Knoeijerij, knoeijerij; 
Zij besteelt de maatschappij. 
 
Twist men over geld en goed, 
Dan komt de advocatenstoet, 
Schrijft en wrijft, en pleit en regt, 
Tot na jaren 't wordt beslecht; 
Klein is dan der twistren deel, 
Dat der advocaten veel: 
Knoeijerij, knoeijerij; 
Zij verarmt de maatschappij. 
 
Is oom Rijk den dood nabij, 
Dan staat neefjen aan zijn zij', 
Flikt en fleemt ik weet niet hoe; 
Maar sluit oom zijne oogen toe, 
Dan heeft ras de droefheid uit, 
Zingen, dansen is 't besluit: 
Knoeijerij, knoeijerij; 
Zij bedot de maatschappij. 
 
Is de post van predikant 
In een stad of dorp vacant, 
Dan verschijnen proponenten 
Met en zonder preektalenten; 
En wie hunner krijgt de plek? 
Wel, somtijds de grootste gek: 
Knoeijerij, knoeijerij; 
Zij ontsiert de maatschappij. 

{==717==} {>>pagina-aanduiding<<}

Lijdt de zieke felle pijn 
Van kolijk of flerecijn, 
Dan komt Esculaap met spoed 
En tapt bekkens vol met bloed, 
Geeft laauw water en zoo voorts, 
En dra volgt de laatste koorts: 
Knoeijerij, knoeijerij; 
Zij tierceert de maatschappij. 
 
Vrome zus of fijne klant 
Roept, al zuchtend, moord en brand 
Over Adams jammerval 
En het aardsche tranendal; 
Maar hun jonger levenstijd 
Was den wellust toegewijd: 
Knoeijerij, knoeijerij; 
Zij bedriegt de maatschappij. 
 
Dikwijls ziet een snoevend heer 
Smaadlijk uit den hoogen neêr 
Op den man, wiens denkend hoofd 
Wind en waan hun glorie rooft, 
Of wiens kleed, wat kaal van draad, 
In geen snijders schuldboek staat: 
Knoeijerij, knoeijerij; 
Zij verlaagt de maatschappij. 
 
Schrijft een wakk're kastelein 
't Ruim debiet van bier of wijn 
Met het krijt op 't schrapjesbord, 
(Zelden komt hij krijt te kort) 
Dan, in plaats van ééne flesch, 
Staan, och je! er vier, vijf, zes: 
Knoeijerij, knoeijerij; 
Zij onteert de maatschappij. 
 
Komt de loting der militie, 
Dan valt, vóór de comparitie, 
Soms een zinking op het oog; 
Aanstonds praalt een bril omhoog; 
Maar naauw is de nood voorbij, 
Of men voelt zich zinkingvrij: 
Knoeijerij, knoeijerij; 
Zij misleidt de maatschappij. 

{==718==} {>>pagina-aanduiding<<}

Wie, wie noemt een levensstand, 
Wie een rijkgezegend land, 
Of een burgermaatschappij, 
Wars van alle knoeijerij? 
't Klinke hard voor ons gehoor, 
Knoeijers zitten dikwijls voor; 
Maar toch glanst in volle klaarheid 
Deze onloochenbare waarheid: 
Dat men, hoe de knoeizucht wroet, 
Mannen vindt, wier rein gemoed, 
Wier opregtheid, wier verstand 
Eere doen aan 't vaderland, 
En wier leus, in krijg en vreê, 
De edle leus is: regt door zee. 


Gorinchem, Sept. 1841.
p. van zutphen, az.


Iets, rakende John Locke.

Men deed dezen beroemden geleerde eens de vraag, hoe hij het toch aangelegd had, om zulk eene verbazende massa van kundigheden op te doen, zoo menigvuldig en zoo rijk, en daarbij toch zoo grondig en diep. Hij antwoordde, zijne geringe wetenschap daardoor verkregen te hebben, dat hij zich nooit geschaamd had naar dingen te vragen, welke hij niet wist, en dat hij zich tot een' vasten regel had gemaakt, met de grootste oplettendheid naar de beschrijvingen te luisteren, welke lieden van eenig beroep over de voorwerpen gaven, die binnen hunnen bijzonderen werkkring lagen. - Edmund burke, dat welsprekende lid van het Parlement, volgde hetzelfde plan; en toonde in zijne gesprekken steeds de levendigste belangneming voor alle kundigheden, welke hij van anderen erlangen kon.


Monsieur de latour.

Omtrent dezen, onder de regering van lodewijk den XV, zoo beroemden schilder behelzen kay's Edimburger Portretten eenige historische bijzonderheden, die wij hier willen mededeelen:
Nadat Monsieur de latour in zijn 33ste jaar lid der Ko-
{==719==} {>>pagina-aanduiding<<}
ninklijke Schilderakademie geworden was, werd hij weldra aan het hof geroepen. Zijn vrijheidlievende en op onafhankelijkheid gestelde geest deed hem datgene van de hand wijzen, wat voor anderen een voorwerp van het ijverigste streven geweest zou zijn. Eindelijk echter gehoorzaamde hij aan de herhaalde bevelen van den Monarch. De plaats, welke lodewijk gekozen had, om zich te doen portretteren, was een rondom van vensterramen voorziene toren. ‘Wat moet ik in deze lantaren uitvoeren?’ vroeg latour gemelijk. ‘Weet uwe Majesteit dan niet, dat, om te kunnen schilderen, het licht slechts van ééne zijde moet invallen?’ - ‘Ik had deze afgelegene plaats gekozen,’ antwoordde de Koning, zich verontschuldigende, ‘opdat wij er ongestoord zouden zijn.’ - ‘O zoo,’ hernam de schilder; ‘ik wist niet, dat de Koning van Frankrijk zelfs geen heer in zijn eigen huis was.’ Later naar Versailles geroepen zijnde, om Madame de pompadour ('s Konings alvermogende minnares) te schilderen, gaf hij norsch ten antwoord: ‘Mijne gebiedenis aan Mevrouw de Markiezin, en zeg haar, dat ik niet in de stad rondloop om te schilderen.’ Eerst op dringend vertoog zijner vrienden gaf hij toe, doch slechts onder beding, dat hij met Madame alleen gelaten zou worden. Deze voorwaarde herhaalde hij bij zijne komst, en verzocht daarenboven verlof, om, ten einde à son aise te kunnen schilderen, zich te mogen beschouwen alsof hij te huis was. Toen hem dit toegestaan was, ontdeed hij zich van kniegespen, kousebanden en das, hing zijne paruik over den arm eener girandole, en zette een zijden kapje op. In dit gemakkelijke deshabillé had hij nog naauwelijks zijn werk begonnen, of
de Koning trad binnen. ‘Hadden wij niet afgesproken, Madame,’ zeî de kunstenaar, terwijl hij opstond en zijn kapje van den kalen schedel nam, ‘dat geen mensch ons storen zou?’ De Markiezin erkende zulks; de Koning lachte, en verzocht hem met zijnen arbeid voort te gaan. ‘Ik kan uwe Majesteit niet gehoorzamen,’ hernam latour; ‘het is onmogelijk. Wanneer Mevrouw de Markiezin weder alleen is, kan zij mij doen waarschuwen.’ Met deze woorden nam hij kniegespen, kousebanden, das en paruik, en, de kamer verlatende, mompelde hij nog: ‘Het is toch regt onaangenaam, zoo gestoord te worden!’ De favoriete schikte zich naar de luim des schilders en het

{==720==} {>>pagina-aanduiding<<}
portret werd voltooid. Het was levensgrootte, kreeg eene plaats in het Louvre, en geldt voor een der uitstekendste in zijne soort. Latour schilderde geheel de koninklijke familie, en hof en stad hielden zijne werkplaats als belegerd. Bij eene zeldzame gaaf van gezellig onderhoud, eenen zuiveren smaak, wetenschappelijke vorming, veelomvattend geheugen en voortreffelijk hart, kon het hem aan geene vrienden ontbreken. Zijn huis was de verzamelplaats der beroemdste mannen in kunst, wijsbegeerte en letteren. Daarenboven de gunsteling van den Koning en van den vermoedelijken troonopvolger, was de als kunstenaar trotsche latour nogtans zonder verwaandheid of hoogmoed, en gaf, tot tweemaal toe, de St. Michaël-orde terug.


Dankraarheid van een' hond.

Een mijner vrienden, die een gedeelte zijner jeugd op St. Domingo doorgebragt heeft, vertelde mij een voorbeeld van dankbaarheid in eenen hond, voor de waarheid van hetwelk ik geloof te kunnen instaan. De eigenaar van het huis, waarin deze vriend met zijne ouders woonde, bezat eene zeer schoone teef van het ras der bloedhonden. Dit arme dier werd vrij slecht verzorgd, en was meestal genoodzaakt, zijn voedsel op de markt te stelen. Deze moeijelijke wijs, om aan den kost te komen, werd nog lastiger voor de teef, toen zij kort daarna jongen kreeg. De vader van mijnen vriend, die den hond gaarne zag en hem reeds te voren nu en dan wel eens eten gegeven had, trok zich de hongerige moeder in haren hulpeloozen toestand aan, en verschafte haar voedsel, zoodat zij niet noodig had haar kraambed te verlaten en op stelen uit te gaan. Toen zij zich nu weder sterk genoeg gevoelde, liep zij op zekeren dag naar de markt, en weldra zag men haar met hoog opgeheven kop bedachtzaam naar huis draven, terwijl zij in haren bek, zoo net mogelijk, een geheelen, onaangetasten kalfsomloop droeg. Dit lekker beetje op deze wijs steeds in de hoogte houdende, ten einde het niet op den grond mogt slepen, zocht zij haren weldoener op, en legde, onder vriendelijk staartgekwispel, haren roof voor zijne voeten.






{==721==} {>>pagina-aanduiding<<}

Mengelwerk.

Over de zucht tot volmaking.


Door J.A. Bakker.

Niet ongepast kan het zijn, ons eenige oogenblikken bezig te houden over eene zucht, die zoo algemeen is in onze eeuw van vooruitgang, in eenen tijd, die dagelijks zoo vele verbeteringen ziet tot stand komen, zoo vele plannen tot toekomstige hervormingen ziet in het werk stellen, terwijl er toch nog zoo veel te verbeteren overblijft; namelijk, over de zucht tot volmaking.
Het is alleen aan den mensch eigen, altijd werkzaam te zijn, om zijne uiterlijke omstandigheden te doen vooruitgaan, om zijne kennis te verrijken en zijnen geest te beschaven; hij alleen op deze wereld is nimmer met zijnen toestand volkomen tevreden; er ontbreekt hem immer iets, hetwelk hij poogt te bezitten; nimmer zijn zijne wenschen voldaan. Hij is geheel anders dan de mieren, bijen en bevers: deze vergaren, werken en bouwen door alle eeuwen op dezelfde wijze; de mensch vergaart, werkt en bouwt altijd anders, tracht het doorgaans beter te doen, en zulks gelukt hem meestal.
De geschiedenis des menschdoms leert ons, dat het nimmer op de loopbaan des vooruitgangs rustte; dat het van den staat der ruwe onbeschaafdheid tot dien van barbaarschheid of halfbeschaving, en verder tot dien trap van ontwikkeling opsteeg, dien wij thans hetzelve zien bereiken. De rusteloosheid der menschen, om altijd hunnen toestand te verbeteren, om gemakkelijker gehuisvest, warmer gekleed en smakelijker gevoed te zijn, was hiervan eene der voornaamste redenen. Maar als die verbeteringszucht zoodanig toeneemt, dat het niet genoeg is langzaam voort te gaan, maar dat men als met éénen sprong het toppunt van

{==722==} {>>pagina-aanduiding<<}
volmaking wil bereiken en naar het onmogelijke tracht, dan is zij eer eene oorzaak van tijdelijken teruggang, en maakt velen belagchelijk of ongelukkig.
Er is een Fransch spreekwoord dat zegt, dat het betere somtijds de vijand van het goede is. Dit is op velen van onzen tijd toepasselijk, die, even als een Jan Perfect naar eene hersenschimmige volmaking jagende, eindelijk niets dan rampen en den ondergang van hunne fortuin inoogsten; die het goede overal voorbijzien, om het betere, waarvan zij altijd zwanger gaan, aan te prijzen; die, even als een al te ijverig bouwmeester, altijd aanraden, om nog hechte en stevige huizen en gestichten, die gemakkelijk, door doelmatige reparatiën, zeer bruikbaar en sierlijk konden worden, tot op de grondvesten omver te halen en er nieuwe op te rigten naar die volmaakte plannen, waarvan zij eene menigte in voorraad hebben. Deze overdrevene volmakingszucht schijnt voornamelijk in onzen tijd, meer dan vroeger heerschende te zijn, en zij komt mij voor een groote hinderpaal te wezen tot dien waren vooruitgang, waarvan men tevens een' zoo grooten ophef maakt. Ik zal zulks in vlugtige trekken trachten aan te toonen.
Alle kunsten en wetenschappen, die op de nijverheid, het spoedig vervoer en de verlichting, in den stoffelijken zin, betrekking hebben, zijn in onze eeuw op eene verbazende wijze vooruitgegaan; en er zijn velen, die in machinerie, in de stoomvaar- en rijtuigen, in de gaspitten, die straten en zalen verlichten, de zegepraal van den menschelijken geest zien, en hierin den gereeden weg meenen te vinden, om het menschdom, goedkoop, spoedig en zeker, al scheen zelfs de zon niet meer, tot de volmaking te brengen.
Bij anderen heeft de staatkundige koorts, die op het einde der 18de eeuw zoo hevig woedde, nog niet uitgewerkt. Zij droomen van den volmaakten staat, van vrijheid zonder ondergeschiktheid en onderscheid van rangen en standen, van opheffing van belastingen, van goedkoope besturen, van den besten regeringsvorm, van zamengestelde Constitutiën, waarin de onderscheidene staatsmagten

{==723==} {>>pagina-aanduiding<<}
zoo juist in evenwigt zijn en zoo volkomen elkander opwegen, dat deze machines, indien zij al in de werkelijkheid konden verwezenlijkt worden, niet in beweging te brengen zouden zijn, maar onveranderlijk stil zouden staan. Hoezeer het er in het staatkundige niet zeer helder uitziet, en de vooruitgang in vele opzigten niet zeer merkbaar is, vooral is men in de kunst, om de staatsuitgaven in een juist verband met de inkomsten te brengen, nog zeer ver ten achtere, en kan men van deze staatkundige dweepers weinig goeds verwachten. Aan de vruchten kent men den boom. Waar oproer en sluipmoord vaak de middelen zijn, deugt zeker het doel en de grondslag niet. Wij moeten, wat de staatkundige volmaking aanbelangt, veel aan den tijd, aan den invloed van beschaving en opgeklaarde denkbeelden overlaten. De Constitutionele Monarchij is eene inrigting, waarop de 19de eeuw trotsch is, waarvan zij ieder volk een geschenk wil maken. Jammer is het, dat dit cadeau meestal wat duur te staan komt, zoodat ons de constitutionele regeringen en volksvertegenwoordigers eene groote dienst zouden bewijzen met de kosten hiervan wat te verminderen; dit zoude een groote stap op den weg tot volmaking der gezonde staatshuishoudkunde zijn. Neen, het zijn niet alleen de nijverheid, de snelheid van het vervoer, het heldere licht bij avond, die genoegzaam zijn, om aan alle handen werk, aan alle monden brood te verschaffen, en aan alle eerlijke ondernemingen een' goeden uitslag te bezorgen; hier behoort meer toe, in het onderzoek waarvan wij ons thans niet kunnen verdiepen. Staatkundige instellingen alleen kunnen dit ook niet doen plaats grijpen; maar zij kunnen al of niet, doelmatig ingerigt, hierop voor- of nadeelig werken, gelijk de ondervinding reeds dikwijls geleerd heeft.
Veelzijdige kennis onder alle standen te verspreiden, ziet daar, volgens anderen, het geheim gevonden, om het menschdom met rassche schreden tot de volmaking te doen naderen. Maar zij, die zulks staande houden, begrijpen niet, dat oppervlakkige kennis dikwijls zeer vele ongegronde meeningen en gevaarlijke dwalingen met zich voert.

{==724==} {>>pagina-aanduiding<<}
Verspreiding van kennis en verlichting moet met keuze en beleid gepaard gaan, en het is hier, dat het meer op de gehalte, den aard en de bruikbaarheid, dan op de hoeveelheid en ongelijksoortigheid van kundigheden aankomt, die zoo menigeen voor zijne eigenlijke bestemming in de maatschappij hebben ongeschikt gemaakt.
Wij zien dus, dat er in onze eeuw, bij al het overdrevene, onder al het klatergoud, waarmede men ons de oogen tracht te verblinden, toch zeer veel goeds bestaat, dat door het menschdom tot deszelfs volmaking dienstbaar kan gemaakt worden: nuttige kunsten en wetenschappen; eene rijke verscheidenheid van staatkundige instellingen; een groote overvloed van allerlei kundigheden; zoodat het thans oogenschijnlijk zoo veel moeite dan voorheen niet moet kosten, om spoedig rijk, geleerd, en in eene of andere lucrative administrative of staatkundige betrekking geplaatst te worden. Zeer velen verbeelden zich zulks; maar waar dit het geval is, moeten ook velen zich teleurgesteld zien. Echter kan, bij een goed en verstandig gebruik der vele hulpmiddelen, die onze tijd aanbiedt, de volmaking des menschdoms op eene doelmatige wijze bevorderd worden, als men er maar niet op eens te veel en te spoedig de uitwerking van verwacht. Ik ben genoodzaakt dit hierbij te voegen, omdat ik meen, dat het geduld niet onder de hoofdeigenschappen van het thans levende geslacht behoort.
Men zal mij misschien hier tegenwerpen, dat de zucht tot volmaking geenszins zoo algemeen is, als ik dezelve wil doen voorkomen; dat er nog velen zijn, die, in plaats van vooruit te gaan, stilstaan, ja zelfs nog wel eenige eeuwen zouden willen terugkeeren, om ons op het standpunt van onze goede voorvaderen te brengen. Ik voor mij durf gerust staande houden, dat zij, even als wij allen, van die zucht bezield zijn, met dit onderscheid alleen, dat de meesten gelooven de volmaaktheid met weinige sprongen te zullen bereiken, en zij daarentegen in de, soms niet geheel onschuldige dwaling verkeeren, dat zij dit gewenschte punt nu bereikt hebben, of dat men vroe-
{==725==} {>>pagina-aanduiding<<}
ger er reeds op was gekomen, en thans op eene jammerlijke wijze er van vervallen is. Wij zijn echter genoodzaakt een ernstig woord tegen hen te rigten en hun te vragen, of dan de volmaaktheid hier op aarde kan bestaan, en of dezelve ooit in eenig tijdpunt is aanwezig geweest? Indien men hun verder vroeg naar al de eigenschappen, die deze volmaaktheid hier bezitten moet, zouden zij verlegen staan, of ieder van hen zoude een geheel verschillend tafereel er van ophangen. Zij maken geen onderscheid tusschen de kennis, die wij van den tegenwoordigen toestand en dien van vroegere eenwen kunnen verkrijgen. Het zal altijd wel waar blijven, dat wij den eersten beter dan den laatsten zullen kennen, en dat wij aan dit gebrek door onze verbeeldingskracht te hulp komen. Zij, die de volmaakbaarheid des menschdoms ontkennen, verloochenen de menschelijke natuur; en die in den stroom des tijds willen stilstaan of hiertegen willen opworstelen, worden onfeilbaar door denzelven medegesleept, en lijden soms deerlijk schipbreuk.
Streven wij dan met kalmte en voorzigtigheid voorwaarts; trachten wij het goede, dat bestaat, te behouden en van het gebrekkige en verkeerde te zuiveren, en verbeuzelen wij onzen tijd niet met tegen de openbare meening en het misbruik van de vrijheid der drukpers, die groote hefboomen van onze eeuw, te schermen en te declameren. Pogen wij liever deze meening te verlichten en te leiden, en strijden wij tegen het misbruik der pers door de pers zelve, door de overdrevenheid, de verkeerde voorstellingen te rest te wijzen en den laster te ontmaskeren. Vergeten wij geenszins, de reeds genoemde Fransche spreuk, dat het betere de vijand van het goede is, in het oog te houden, doch echter zóó, dat wij er nimmer misbruik van maken, en dezelve tot een voorwendsel van onze traagheid en gehechtheid aan den ouden slender gebruiken. Pogen wij overal, waar het pas geeft, verlichting, kennis, beschaving, welvaart en nijverheid te bevorderen, en vooral heldere godsdienstige en zedelijke denkbeelden tot opbouw van Christelijke deugd en goede zeden onder alle Standen

{==726==} {>>pagina-aanduiding<<}
te verspreiden. Dit zal ons nader aan de volmaking brengen; dit zal ons kracht geven, om de vele hinderpalen, die wij op den weg van den vooruitgang ontmoeten, uit den voet te ruimen. Houden wij het oog onwrikbaar op het punt der volmaaktheid van het ware, schoone en goede gevestigd, dat als eene heldere ster in een eindeloos verschiet ons tegenschittert. Wij zullen dit licht wel nimmer bereiken, want de afstand is grenzenloos; maar onwrikbaar ons oog en onzen weg daarheen gehouden, en noch ter regter noch ter linker zijde afgeweken, en wij zullen den glans dezer ster van lieverlede sterker zien worden; eenmaal, bij nadering, wordt dezelve eene zon, die overal hare liefelijke stralen zal doen doordringen. Zij zal het menschelijk geslacht hoe langer hoe meer veredelen, en de meesten onzer natuurgenooten uit dien staat van dierlijkheid opheffen, waarin zoo velen nog verzonken zijn. Godsdienst, kunst, wetenschap, vrijheid en regt stralen van dit weldadige hemellicht uit. Vangen wij die stralen op met een dankbaar gemoed en onder ijverige pogingen, om het licht ook aan andere minder bedeelden deelachtig te doen worden. Gelooven wij nimmer, dat wij hier beneden de volmaaktheid zouden kunnen bereiken of bereikt hebben; maar rusten wij nooit, om dezelve nader te komen, in onze betrekking als leden van het gezin, van den Staat en van de Maatschappij, als menschen en als Christenen, waardoor wij ons waardige volgelingen zullen betoonen van Hem, die de volmaaktheid van den Hemelschen Vader als het doel van ons streven aanwees.







Bezoek in het krankzinnigengesticht te Siegburg, bij Bonn.

(Fragment van mijne Reisverhalen en Herinneringen uit het Westen van Duitschland en uit België, in het jaar 1841.)
Wanneer wij de schepping zien, ontdekken wij, dat alles, in eene opklimmende orde, tot edelere bestanddee-
{==727==} {>>pagina-aanduiding<<}
len, vormen en werkkringen overgaat. Van den steen tot het kristal, van het kristal tot het metaal, van het metaal tot de plantenwereld, van deze tot het dierenrijk, en van het dierenrijk tot den mensch, bestaat eene opklimming, waarvan de mensch het volmaaktste is. Alles wat schoon, edel en goed is vereenigt zich in hem, dien de wijze Albestuurder naar zijn eigen beeld schiep. De mensch werd het brandpunt, dat alle stralen tot zich trekt en van zich doet uitgaan, want hij is de heer der aarde, en schijnt het volkomenste te zijn, wat eene aardsche schepping kan voortbrengen. Ziet het verheven voorhoofd, de indrukwekkende oogen, de gestalte van den mensch. Hij is, gelijk de Grieken het noemden, ανδρωπος, een wezen, dat rondom zich en ver boven zich kan heenzien. De spraak en het verstand zijn hem alleen eigen. Al keert zijn ligchaam, gelijk het ligchaam der dieren, tot stof terug, waaruit het geformeerd werd, zijne ziel is echter onsterfelijk. En welke grootsche kiemen van kunstgevoel, welke heerlijke ideën over de grootheid van God, welke hoopvolle uitzigten op de gewesten des lichts en op een volmaakter leven, dan wij hier in dit oord der onvolmaaktheid en onbestendigheid leiden, liggen er in de menschelijke ziel verborgen! o Het is zoo schoon, de geniale gewrochten van bouw- en schilderkunst te mogen aanstaren, en in al derzelver verhevenheid te kunnen begrijpen; het is zoo verrukkelijk, een bergachtig landschap, doorsneden met de vruchtbaarste dalen, of de woeste natuurtafereelen te aanschouwen, en derzelver schoonheden met welgevallen of met ontzetting aan te staren; het is zoo zalig, in stille afzondering, dichterlijke meesterstukken te lezen, of over den dood en de onsterfelijkheid te peinzen, en onze ziel tot de bron des lichts en des levens
te verheffen! Maar helaas! men vindt menschen, welke dit onschatbaar geluk niet ten deel mag vallen, dewijl eene vreeselijke ziekte hen voor de genieting van dat alles niet alleen onbekwaam maakt, maar hen ook dikwerf tot eenen staat van wezenloosheid, afhankelijkheid en ontaarding terugvoert, die beneden het dierlijke daalt: ik bedoel de krank-
{==728==} {>>pagina-aanduiding<<}
zinnigheid, de ongelukkigste van alle kwalen, in zoo ver dezelve voor geene genezing vatbaar is. Immers het edelste en het grootste vermogen van den mensch: het verstand, wordt daardoor in deszelfs geregelde werking gestremd, zoodat de onderhoorige zintuigen vaak eene verkeerde en meestal onnatuurlijke rigting erlangen. Een krankzinnig mensch is een schip zonder roer, dat, te midden van den storm, tot een speelbal van wind en baren verstrekt, en her- en derwaarts geslingerd wordt. Zijne stem en zijne redeneringen klinken valsch als een ontstemd muzijkinstrument, en het geheel levert een betreurenswaardig voorbeeld van verwarring, gevoelloosheid of woestheid. Dit laatste euvel werd vooral in vroegere dagen waargenomen, toen er nog geene of althans zeer gebrekkige inrigtingen ter verpleging der krankzinnigen bestonden. De ongelukkigen werden destijds niet alleen uit de maatschappelijke zamenleving verbannen, even als de melaatschen onder de Israëliten, maar men sloot hen in hokken of holen op, klonk hen dikwerf in ketenen, en behandelde hen als dieren. Terwijl de melaatschen het voorregt der zamenleving met de zieken van gelijken aard genoten, hield men de krankzinnigen afzonderlijk gevangen, zoodat hun toestand, door eene dergelijke uitsluiting van de wereld en van de menschen, deerlijk verergerde, en deze hersenkwaal, die, door eene geschikte behandeling, bij velen gedeeltelijk of geheel had kunnen genezen worden, tot eene volslagene razernij oversloeg. In dien verschrikkelijken staat word de mensch, dat verheven beeld der Goddelijke magt, die heer der schepping, afzigtelijker dan het
afzigtelijkste dier. De bloeddorstige tijger, de gulzige hyëna of de hongerige wolf, al zijn ze bezig, hunne prooi met eene aangeborene woestheid op te sporen en te verscheuren, leveren een minder ijzingwekkend gezigt op, dan een mensch, die zijne bovennatuurlijke kracht ter kastijding van zijn eigen ligchaam gebruikt, of zijnen Schepper met de vreeselijkste verwenschingen vloekt. Wanneer wij, in eene bloeijende maatschappij en te midden van bedrijvige wezens, de zinnebeelden der vergankelijkheid aanschouwen, en beden-
{==729==} {>>pagina-aanduiding<<}
ken, dat de nacht des grafs menschen omgeeft, die vroeger insgelijks, even als thans hun nakroost, ijverig werkten, en het vrolijke en weldadige zonlicht met verheuging zagen - dan is dit gezigt van de verblijfplaatsen des doods niet zoo afschrikwekkend, als het gezigt van een' mensch, die reeds bij zijn leven van die werkzame maatschappij wordt uitgesloten. De dooden, welke in hunne graven rusten, hebben waarschijnlijk, bij het min gelukkige, ook het genoegelijke dezes aardschen levens genoten; zij hebben veelligt het schoone gezien en bewonderd, het goede nagejaagd en gesmaakt, en het ware gezocht en gevonden. Zijn er al onder hen, welke met geen gerust geweten gestorven zijn, dan nog hebben ze misschien slechts voor een oogenblik de folteringen eens verwaarloosden levens ondervonden; doch de hoop op eene genadige vergeving kan die folteringen nog verzacht hebben, wanneer zij hunne brekende oogen tot den grooten Kruislijder ophieven, die den berouwvollen zondaar aanneemt. En zij, die in geloof, hoop en liefde geleefd hebben, hoeveel genot smaakten zij niet in dit kortstondige leven, en met welk een onbeschrijfelijk zoet gevoel van geluk zagen zij het morgenrood des eeuwigen levens dagen, na den nacht des grafs! Maar de krankzinnige gevoelt niet, geniet niet en leeft niet, wat wij door gevoel, genot en leven in eenen zedelijken zin verstaan. Hij is levend dood voor allen en voor alles, weshalve zijne ziekte de beklagenswaardigste
en ongelukkigste van alle kwalen is, en de lijder onze aandacht, in onze pogingen tot hulp en
verzachting van zijn lot, ten volle verdient.
Niet alleen geneeskundigen, maar ook edele menschenvrienden rekenden het tot hunnen pligt, in eene zorgvuldige behandeling der krankzinnigen te voorzien, het ontstaan en de oorzaak hunner ziekte op te sporen, en dezelve, naarmate van hare verschillende hevigheid, in klassen te verdeelen. Er werden gestichten opgerigt, waar men deze kranken huisvestte, en voor een gepast huishoudelijk en geneeskundig toevoorzigt zorg droeg. In het eene land kwamen echter zoodanige gestichten spoediger

{==730==} {>>pagina-aanduiding<<}
tot stand dan in het andere, gelijk zulks gewoonlijk met allerlei nieuwe praktijken gebeurt, en zij waren van onderscheiden aard en van verschillende waarde, met betrekking tot het geneeskundig en maatschappelijk nut. In ons land b.v. heeft men, in de laatste dagen, raadzaam gevonden, eene meerdere uitgebreidheid en eene betere inrigting aan de bestaande krankzinnigenhuizen te geven, en wel naar aanleiding van die onzer Duitsche naburen, welke te dien opzigte alleraannemelijkst waren en eene wijze navolging verdienden. Vooral werd het gesticht te Siegburg, bij Bonn gelegen, ten hoogste aangeprezen, als het onderzoek der Nederlanders overwaardig, waartoe ik in de gelegenheid gesteld werd, door de vriendelijkheid van eenen Duitschen Professor, die mij aan den Opperlegatieraad aanbeval. Ofschoon ik de Rijn-streken met industriëele oogmerken doorreisde, kon ik evenwel niet nalaten, toen ik mij te Bonn bevond, Siegburg te bezoeken, en van het krankzinnigengesticht aldaar eenige narigten te geven ten dienste en ten nutte mijns vaderlands, alhoewel dit uitstapje den Schrijver bijna het leven had gekost, waarvan ik in mijne uit te geven Reisverhalen nader verslag zal doen.
Ik gevoel regt levendig, dat een kundig geneesheer gewis merkwaardigere berigten nopens het krankzinnigengesticht te Siegburg zoude gegeven hebben, dan waartoe ik bekwaam ben. Mijn onderzoek bepaalde zich daarom meer tot het administrative en lokale, (*) dan tot de geneeskundige behandeling der zieken, welke naar hunne geaardheid en naar den graad hunner krankzinnigheid geregeld wordt.
Het Siegburgsche krankzinnigenhuis ligt op eenen berg,

{==731==} {>>pagina-aanduiding<<}
van waar men de omringende vlakke landstreek geheel kan overzien. Deze ligging bevordert eene aangename frischheid van lucht, en is zeer gunstig voor de gezondheid der bewoners. Reeds op een' aanmerkelijken afstand kan men dit witgepleisterde gebouw uit het groene loof zien oprijzen, en hoe meer men hetzelve nadert, des te aangenamer en schooner doet zich deszelfs ligging voor. Aan den voet des bergs gekomen, die nagenoeg ¾ uur in omtrek heeft, ziet men, dat dezelve grootendeels met wijnstokken beplant is, wier ranken zich onderling bevallig omkronkelen. Naar boven gaande, geniet men van den top een heerlijk uitzigt op het wijduitgestrekte landschap. Behalve vele kleine woudbeken en grootere waterstroomen, die naar den Rijn vloeijen, ziet men deze rivier, van het Zevengebergte tot aan Keulen, statig voortrollen. Heuvelen en dalen, weiden en bergen, dorpen, vlekken en steden wisselen elkander op eene schilderachtige wijze af, en verhoogen en verlevendigen de schoonheid der landstreek. Op dien bergtop stond, in het begin der 11de eeuw, een slot, hetwelk door deszelfs bezitter, den Paltsgraaf hendrik, in den jare 1060, aan den Aartsbisschop hanno ten geschenke gegeven werd. Deze Heilige, wiens graf een bezienswaardig gedenkteeken oplevert in de reliquiënkapel van de schoone Siegburgsche kerk, die insgelijks op dezen berg ligt, liet het slot tot eene Benedictijner abdij inrigten, waarvan men naderhand het tegenwoordige krankzinnigenhuis heeft gemaakt.
Zoodra de wandelaar, op een' zacht glooijenden weg, naar de hoogte voortstapt, en den portier zijne toegangskaart heeft vertoond, komt men op een ruim pad, hetwelk rondom het gesticht loopt, en, met een' daaraan grenzenden, welaangelegden en ruimen tuin, tot wandelplaats der krankzinnigen dient, die van de gezonde en verkwikkende buitenlucht overvloedig gebruik kunnen maken. Bij de intrede in het gebouw ziet men gewoonlijk eerst de keuken en den spijskelder, waar zich allerlei soort van eetwaren en dranken bevindt, welke in kruiken, vaten, kisten en kasten zeer zindelijk en ordelijk bewaard worden. Van

{==732==} {>>pagina-aanduiding<<}
daar gingen wij naar die krankzinnigen, welke men vol gens den minst vastgestelden prijs en regel des gestichts behandelt, en dus tot de laagste klasse behooren. Deze opmerking leidt mij tot de beschouwing van de verdeeling en het bestuur der onderscheidene klassen, welke in de navolgende opgaven vervat zijn:
De laagste klasse betaalt jaarlijks voor hare verpleging 175 Th. (f 315. Holl.) indien ze in de Rijn-provinciën te huis behooren: voor personen uit andere Provinciën van Duitschland 250 Th. (f 450.) en voor vreemdelingen 300 Th. (f 540.). Deze lieden, wier kamers in eenen gang uitkomen, kunnen elkander daar ontmoeten, spreken en heen en weder wandelen, ter verpoozing hunner eenzaamheid. Voor diegenen, welke men beter dan de laagste klasse wenscht gehuisvest en bediend te zien, zijn drie hoogere klassen opengesteld, die hier, in eene opklimmende orde, volgen:
A. Aan de eerste klasse geeft men: a. 1o. Een beter gemeubileerd vertrek, dan in de laagste klasse. Dit vertrek bevindt zich in de afdeeling voor den gegoeden stand, en wordt gewoonlijk door iemand met twee personen van dezelfde klasse bewoond.
2o. De deelneming en het gebruik van de gemeenschappelijke spijs-, woon- en spreekkamer van den gegoeden stand.
3o. Een kost, welke met dien van de beambten des gestichts gelijkstaat.
4o. Eene meer naauwgezette bediening.
De prijzen dezer klasse zijn: 1o. Voor de bewoners uit de Rijn-provinciën 275 Th. (f 495.); 2o. voor personen uit andere oorden van Duitschland 350 Th. (f 630.); 3o. voor vreemdelingen 400 Th. (f 720.).
b. Indien er voor een' zieke bij deze klasse, in plaats van den onder No. 3 vermelden kost, een betere verlangd wordt, waarbij menigvuldigere en uitgezochtere spijzen voorkomen, gelijk in de tweede klasse letter B., dan geschiedt de betaling der vermelde driederlei soorten van per-
{==733==} {>>pagina-aanduiding<<}
sonen als volgt: 1o. 350 Th. (f 630.); 2o. 425 Th. (f 765.); 3o. 475 Th. (f 855.).
c. Stelt men zich met den genoemden kost tevreden, maar verkiest men voor den zieke een' afzonderlijken oppasser, dan betaalt 1o. 380 Th. (f 684.); 2o. 455 Th. (f 819.); 3o. 505 Th. (f 909.).
d. Wordt er voor dezen bijzonderen oppasser insgelijks de kost der beambten gevraagd, dan betaalt 1o. 405 Th. (f 729.); 2o. 480 Th. (f 864.); 3o. 530 Th. (f 954.).
e. Ontvangt de oppasser een hooger loon dan 72 Th. (f 129-60.) zoo moet de patient het meerdere bovendien voldoen, gelijk bij de tweede en derde klasse insgelijks geschiedt.
B. Aan de tweede klasse geeft men: f. 1o. Een behoorlijk gemeubileerd vertrek in de voor hoogere standen bestemde afdeeling, hetwelk de zieke alleen of met nog één' persoon bewoont.
2o. Gelijk aan No. 2 der eerste klasse.
3o. Een veelsoortiger en fijner kost, welke uit duurder bestanddeelen vervaardigd wordt.
4o. Een afzonderlijken bediende, dien de zieke, met den naast hem wonenden patiënt, gemeen heeft.
Hiervoor wordt betaald 1o. 400 Th. (f 720.); 2o. 500 Th. (f 900.); 3o. 550 Th. (f 990.).
g. Indien er voor den zieke, onder deze klasse begrepen, in plaats van den hier onder No. 3 voorkomenden kost, de tafel der beambten gevraagd wordt, bij No. 3 van de eerste klasse genoteerd, dan betaalt 1o. 325 Th. (f 585.); 2o. 425. Th. (f 765.); 3o. 475 Th. (f 855.).
h. Wordt echter de bediening van No. 3 der tweede klasse, benevens een' geheel bijzonderen oppasser, gevorderd, dan betaalt 1o. 465 Th. (f 837.); 2o. 565 Th. (f 1017.); 3o. 615 Th. (f 1107.).
i. Verlangt men bovendien voor dezen oppasser de deelneming aan de tafel der beambten, dan betaalt 1o. 490 Th. (f 882.); 2o. 590 Th. (f 1062.); 3o. 640 Th. (f 1152.).
C. Aan de derde klasse geeft men: j. 1o. Twee welgemeubileerde kamers, waarvan de eene tot woonkamer, de

{==734==} {>>pagina-aanduiding<<}
andere tot slaapkamer dient, of ook één ruim en voor den zieke geheel beschikbaar vertrek, in de afdeeling van den hoogen stand.
2o. Gelijk aan No. 2 bij de tweede klasse. Tevens kan men den maaltijd, wanneer zulks begeerd en door den Directeur toegestaan wordt, op zijne kamer nemen.
3o. Gelijk aan No. 2 bij de tweede klasse.
4o. Een geheel afzonderlijken bediende.
5o. Het gebruik van het rijtuig en de paarden van het gesticht, benevens andere uitspanningen en vermakelijkheden.
Hiervoor wordt betaald: 1o. 500 Th. (f 900.); 2o. 600 Th. (f 1080.); 3o. 650 Th. (f 1170.).
k. Indien voor iemand, tot deze klasse behoorende, de kost der beambten, onder No. 3, a. der eerste klasse aangehaald, begeerd wordt, dan betaalt: 1o. 425 Th. (f 765.); 2o. 525 Th. (f 945.); 3o. 575 Th. (f 1035.).
l. Vraagt men, buiten den kost dezer klasse, de tafel der beambten voor den oppasser, dan betaalt: 1o. 525 Th. (f 945.); 2o. 625 Th. (f 1125.); 3o. 675 Th. (f 1215.).
Aldus zijn de verschillende opgaven van de sommen, die tot het jaarlijksch onderhoud der zieken benoodigd zijn. Overigens vloeit het uit den aard der zaak voort, dat de aangestipte voordeelen en uitspanningen slechts aan diengenen te beurt kunnen vallen, welke in eenen toestand verkeeren, geschikt om dezelve te genieten; dit kan evenwel in eene zeer beperkte mate toegestaan worden, zoo lang de zieken zich in de afdeeling der erge krankzinnigen bevinden, terwijl daarenboven geneeskundige verordeningen en tijdelijke uitzonderingen hierin veranderingen kunnen maken. Verder behoeft iemand, die tot eene der drie hoogere klassen behoort, de kleeding van het gesticht niet te dragen, maar kan, met toestemming van den Directeur, eene zoodanige kleederdragt voor eigene rekening erlangen, als hij verkiest, zonder dat zulks eenige korting in het tarief te weeg brengt. Dit geldt almede voor huisraad en meubelen, welke meer tot uiterlijk prachtvertoon strekken. Moet men ook, op aanzoek der naastbestaan-
{==735==} {>>pagina-aanduiding<<}
den, voor deze zieken fijnere of buitenlandsche wijnen aanschaffen en andere kostbare zaken ten dienste hunner verpleging in het werk stellen, dan wordt dit alles, indien de geneesheer het niet schadelijk acht, voor rekening van den patiënt aangeschaft.
Deze laatste bepalingen, in verband met de voorgaande, geven een berekend en beredeneerd verslag van de onkosten der verpleging in dit gesticht; thans ga ik de vereischten der opneming behandelen, in de navolgende zeven punten hoofdzakelijk en regelmatig vervat:
In de eerste plaats wordt een uitvoerig berigt over de afkomst, den ouderdom, de woonplaats, den stand, het bedrijf en de Godsdienst gevorderd, benevens eene opgave, of de patiënt gehuwd is of niet, dan of hij weduwnaar is, en hoe zijne ouders heeten, waar hunne woonplaats ligt, en welken stand zij in de maatschappij bekleeden.
Ten tweede. De opgave van de wijze der verpleging, voor den zieke gevorderd.
Ten derde. Een schriftelijk bewijs, waar bij diegenen, welke de opname van den zieke in het gesticht verzoeken, zich verpligten, het bedrag der verplegingskosten kwartaalsgewijs uit te betalen. Tevens moeten zij, die niet door eenige openbare autoriteit ingezonden zijn, voor de rigtige voldoening der gelden een zeker onderpand kunnen geven, waarover de directie de noodige beschikking kan maken. De opneming der zieken en de betaling van hun onderhoud geschiedt altijd voor een geheel kwartaal. Sterft een patiënt gedurende den loop van het eerste kwartaal, dan vervalt het overschot der vooruit betaalde gelden in de kas des gestichts; sterft hij echter later, of wordt hij vóór den afloop van een kwartaal weggezonden, dan bekomt de kas slechts het vooruit betaalde der verplegingsgelden voor die maand, waarin de patiënt vertrekt; daarentegen neemt het gesticht, in geval de zieke overlijdt, de kosten der begrafenis op zich.
Ten vierde. Eene verklaring van de hand des plaatselijken geneesheers, dat de patiënt, in zoo ver een naauwkeurig onderzoek daarover eenig licht verspreiden kan,

{==736==} {>>pagina-aanduiding<<}
noch aan de vallende ziekte, noch aan eene door beroerten ontstane verlamming, noch aan kankerachtige gezwellen, noch aan eenige andere, hoogere graden eener venerische ongesteldheid lijdt, vermits alsdan, wanneer deze kwalen den krankzinnige eigen zijn, de opneming in het gesticht geene plaats vindt.
Ten vijfde. In het bij No. 3 verlangde bewijs moet de verpligting omschreven worden, dat men den zieke, indien de Directie zijn verblijf in het gesticht niet langer veroorlooft, op de eerste aanschrijving deswege terughaalt.
Tes zesde. Eene zoo veel mogelijk naauwgezette beantwoording der gevorderde vragen; of wanneer deze, door den te grooten afstand der woonplaats, niet in alle opzigten te verkrijgen zijn, ten minste eene behoorlijke opgave van den levensloop des krankzinnigen, hetgeen door iemand zijner naastbestaanden, of door hem, die het naauwkeurigst met zijne geaardheid, denk- en levenswijze, meeningen en lotgevallen, kortom alles, wat op zijne ziekte betrekking heeft, bekend is, het best verrigt kan worden. Zulke berigten zijn zeer dienstig voor eene oordeelkundige en gepaste behandeling der patiënten in het gesticht, en kunnen veel tot hunne genezing bijdragen.
Ten zevende. Eindelijk wordt er van vreemdelingen eene verklaring van des bevoegde autoriteiten verlangd, waaruit blijkt, dat niets de opname van den patiënt in het gesticht te Siegburg verhindert. Zelfs van de inwoners des lands wordt eene dergelijke verklaring gevorderd, gelijk bij Ministeriëel besluit van den 16 Februarij 1839 bepaald is, hetwelk voorschrijft, dat niemand op eene enkel persoonlijke aanvrage, al geschiedt het ook door de ouders of door een' echtgenoot, maar op aanzoek van de Justitie of van het plaatselijk Bestuur opgenomen wordt; terwijl men tevens eene schriftelijke opgave van den geneesheer des krankzinnigen verzoekt, waarbij deze den physieken toestand des patiënts kennelijk maakt.
Zietdaar de bepaalde eischen der opneming, welke zeker een iegelijk billijk zullen voorkomen. Vooral de hier boven vermelde Ministeriele aanschrijving is van het uiterste

{==737==} {>>pagina-aanduiding<<}
gewigt, daar men anders iemand, zonder den minsten grond, ligtelijk in een krankzinnigenhuis zoude kunnen plaatsen. Mij toch is het bekend geworden, dat een man, die zijne vrouw mishandelde en op allerlei wijzen het leven zocht te verbitteren, eindelijk op de gedachte kwam, haar voor krankzinnig te verklaren en in een gekkenhuis te doen plaatsen, gelijk dan ook geschiedde, vermits de opnemingsverordeningen niet zoo gestreng waren als de Pruissische. Deze vrouw bezat echter niet alleen een gewoon, maar zelfs een zeer vlug verstand, zoodat zij weldra, niettegenstaande zij eerst, door deze krenking harer regten als vrouw en als redelijk denkend wezen, in eene zware koortsachtige zenuwziekte verviel, waarvan zij gelukkig herstelde, uit het gesticht gelaten werd, tot diepe beschaming van haren ontaarden man, die daardoor zijne verfoeijelijke oogmerken zag mislukken.
Onze begonnen wandeling in het gesticht te Siegburg willen wij thans weder vervolgen, en gaan daarom van het verblijf der laagste klasse naar dat van den gegoeden stand, die de tweede verdieping van het gebouw bewoond. Hier vinden wij eene kamer, waarin de zieken dagelijks bij elkander kunnen komen, en waar eene kleine leesbibliotheek te hunner beschikking staat, weshalve de bewoners dezer afdeeling grootere voorregten genieten dan de laagste klasse. De derde verdieping, van waar men een fraai uitzigt op de omliggende landstreek heeft, wordt door de tweede en derde klasse bewoond, die insgelijks eene algemeene conversatiekamer bezitten, alsmede een biljartvertrek, eene goede boekerij, eene verzameling van allerhande groote landkaarten, die aan den wand dezer conversatiekamer hangen, en een marionettentheater. De gansche toestel, zoowel van het tooneel, de schermen en de poppen, waren door de krankzinnigen des gestichts vervaardigd, die des avonds, tot hun vermaak tooneelvoorstellingen gaven. Overigens staat boven elk vertrek der onderscheidene afdeelingen de geaardheid van deszelfs bewoners, als: bescheidenheid, bedachtzaamheid, zachtzinnigheid, welwillendheid, mededeelzaamheid, getrouw-
{==738==} {>>pagina-aanduiding<<}
heid, vriendschappelijkheid, enz. in tegenoverstelling van berispelijke karaktertrekken; door dezen maatregel wordt men reeds dadelijk eenigzins met de denk- en handelwijze der verschillende zieken bekend, en kan men hen, in vele opzigten, gemakkelijker verplegen. Zindelijkheid, luchtigheid en helderheid zijn in het algemeen de voorname eigenschappen der vertrekken, welke daardoor een behoorlijk verblijf voor derzelver bewoners opleveren.
De vleugel van het gebouw, welke door de vrouwen bewoond wordt, is in alles gelijk aan dien der mannen, in zoo ver de vrouwelijke handwerken en andere vrouwelijke bedrijven daarin geene uitzondering maken. Toen ik mij in een dezer vertrekken der vrouwelijke afdeeling bevond, kwam ik bij eene jonge en schoone dame, die aan eene tafel zat, waarop eenig borduurwerk lag. Zij zag opmerkzaam naar de ondergaande zon, die het voor haar liggende landschap in eene bekoorlijke tint hulde. Ik vernam, dat het eene Duitsche dame was, sprak haar in die taal aan, en nam de natuur tot onderwerp mijns gespreks, waartoe de heerlijke landstreek, de liefelijke avondstond en de pracht der ondergaande zon mij eene gereede aanleiding gaven. Ik ondervond, tot mijn genoegen, dat het onderwerp wél gekozen was, en de gedachten der krankzinnige, die men niet altijd even juist kan nasporen, insgelijks aan de beschouwing der natuur gewijd waren, gelijk mij uit eenige van hare woorden bleek. Het scheen mij zelfs toe, dat de kalme schepping eene kalme gemoedsgesteldheid aan het bevallige wezen, hetwelk naast mij stond, schonk, dewijl het beeld der vrije en fraaije natuur, mijns inziens, voor vele krankzinnigen heilzaam werkt; vermits de aanleidende oorzaak tot deze ziekte al te dikwerf door menschen ontstaat, weshalve het gezigt op eene woelige stad voor deze patiënten allernadeeligst zoude zijn. Maar de natuur, waar alles, in den avondstond, rust rondom ons ademt, en waar onze gedachten tot God opklimmen - daar erlangt de geest eene heilrijke stemming, daar druppelt vaak een zachte balsem in gewonde harten, en wordt de ontstelde ziel bezadigder, want in de natuur is de woe-
{==739==} {>>pagina-aanduiding<<}
lige wereld verre van ons af en de hemel ons nabij. Geheel vervuld van deze aangename gewaarwording, scheidde ik van de schoone zieke, en zeide haar, bij het gemoedelijk vaarwel, dat zij de natuur meermalen tot voorwerp harer gedachten en beschouwingen moest nemen, welke
raadgeving zij met een' ligten hoofdknik, doch met een diep melancholisch gelaat toestemde, even alsof er, door mijn gezegde, herinneringen aan gelukkiger dagen in haren geest opkwamen.
Uit deze beknopte opgave van de localiteit zal men genoegzaam ontwaren, dat er voor het gezellig verkeer, een der hoofdvereischten van de menschelijke natuur, zeer goed en regelmatig gezorgd is. Ook ten opzigte van de veiligheid wordt hier allezins zorg gedragen, daar diegenen, welke aan de onderlinge bijeenkomsten hinderlijk zouden zijn, in hun vertrek zoo lang teruggehouden worden, tot dat zij van hunne gevaarlijke geaardheid genezen zijn en van het gezelschap der andere lijders kunnen gebruik maken. De krankzinnigheid toch vertoont zich in onderscheidene karakters en graden. Bij sommigen, gelijk ik gezien heb, geeft zij aanleiding tot eene oogenschijnlijke verdooving van het gevoel, en het is dan een akelig gezigt, wanneer men de wezenlooze gelaatstrekken en de doffe oogen dier ongelukkigen gadeslaat. Bij anderen daarentegen ziet men het tegenovergestelde. De ongeregelde werking der woedendste hartstogten brengt hunne spieren in eene krampachtige beweging, doet hunne aderen opzwellen en hunne vurige oogen op eene verschrikkelijke wijze heen en weder rollen en als 't ware uit het hoofd puilen. Ik zag een dergelijk persoon, die, om zijne verregaande kwaadaardigheid, op een' in den grond geschroefden, dwangstoel aan armen en beenen was vast gebonden. Hij had reeds een' geruimen tijd in dien benaauwden toestand gezeten, zoodat de hevigste woede eenigzins bedaard was; maar de donkere blik, dien hij mij nog toewierp, was de blik van een' hyena, die zijne prooi, van achter de ijzeren traliën, met een begeerig oog bespiedt. Een ander lag te bed, en deed niets anders dan zeer schielijk

{==740==} {>>pagina-aanduiding<<}
en onophoudelijk praten, ofschoon niemand bij hem was. Een derde stond, zonder tegen iets te leunen, op zijne teenen boven op eene tafel, en vond er genoegen in, om in dien ongemakkelijken stand uit een venster naar de binnenplaats te zien. Sommigen liepen met papieren handmolentjes, en genoten een kinderlijk vermaak bij het gedurig ronddraaijen. Eenigen zaten tegenover elkander, terwijl hun hoofd in de hand en de ellebogen op de dijbeenen rustten, en zagen elkander onophoudelijk en onbewegelijk aan. Waar somtijds de een niets anders deed dan lagchen, daar pruilde een ander. Deze liep snel en met kleine treden door het vertrek, en gene ging deftig en met afgemetene stappen; een derde danste, en een vierde lag, zoo lang hij was, op eene bank uitgestrekt, zonder de minste beweging te maken. Ook liepen er krankzinnigen, die in eenen tusschenstaat verkeerden; en deze zijn wel niet zoo afschuwelijk te aanschouwen als de ergere zieken, maar zij leveren een huiveringwekkender gezigt op, en zijn, dunkt mij, ongelukkiger, even als die menschen, welke tusschen hoop en vrees zweven, zich in een' pijnlijker toestand bevinden dan diegenen, welke met hun lot bekend zijn.
Dit alles vormt een vreemdsoortig doch tevens een bedroevend schouwspel van den deerniswaardigen staat, waarin iemand verkeert, die het gebruik van zijn verstand verloren heeft; maar het leidt ons ook op tot de blijdere gedachte, dat eene zorgvuldige verpleging den lijders somtijds het gekrenkte verstand kan wedergeven, en hen op nieuw in de maatschappij kan terugvoeren. Het is dus voor elk land van belang, welingerigte krankzinnigenhuizen in genoegzaam aantal te bezitten, ten einde de lijders gemakkelijk en naar behooren kunnen opgenomen en verzorgd worden. Ook in ons vaderland, waar men het bestaande gebrek aan dergelijke huizen zoekt te verhelpen, mag, mijns inziens, het gesticht te Siegburg, in onderscheidene opzigten, als een navolgenswaardig voorbeeld aangeprezen worden.

Geschreven te Bonn, Aug. 1841.
m.h. de graaff.



{==741==} {>>pagina-aanduiding<<}

Togt naar het hoogste bewoonde punt van Europa en nachtverblijf aldaar.

Ik noodig mijne lezers tot een uitstapje naar den Faulhorn. Deze bergtop is, gelijk men weet, het hoogste punt van den aardbodem, hetwelk, althans in Europa, bewoond wordt; en sedert het zulks wordt, bezit de St. Bernard voor de reizigers eene merkwaardigheid minder. Trouwens kan deze laatste ook, met betrekking tot de uitgestrektheid en bekoorlijkheid van het tooneel, hetwelk er zich voor de blikken ontrolt, met het eerste in geene vergelijking gebragt worden.
Wij bestijgen dan te Bern het postrijtuig, rijden 's morgens ten 6 ure af naar Thun, waar wij ontbijten, en doen ons over het heerlijke Thuner-meer naar Neuhaus brengen. Alvorens wij echter over het vlak van dit kristalheldere ijswater verder gevoerd worden, moet ik mijne togtgenooten opmerkzaam maken op twee bergen, die zich majestueus voor ons gezigt verheffen. De eene, welken wij spoedig weder uit het oog verliezen zullen, is de 8000 voet hooge Stockhorn. Hij vertoont met oogmisleidende juistheid het beeld van een' ontzaggelijken reuzenburg, daar de naar eenen toren gelijkende horen uit het midden eener horizontaal voortloopende bergmassa, die hare grijze, steile rotsruggen aan het meer toekeert, ten hemel rijst. De andere berg is de Reus. Deze regelmatige natuurpiramide, omstreeks 10,000 voet hoog, verheft zich uit eene liefelijke vallei. Wij zien zijn spits toeloopend hoofd, zelfs nog in het sneeuwgewest, met een' groenenden sluijer omhuld; iets, hetgeen des te meer opmerking verdient, daar men deze onderscheiding aan geenen anderen berg van gelijke hoogte bemerken zal, vermits gewoonlijk rotssteen of grijze kiezelaarde alle plantengroei verdringt. De ons voorbijsnellende oevers zijn zoo betooverend als afwisselend. De talrijke scheepjes en schuiten getuigen van het drukke verkeer tusschen dezelve, en verlevendigen den blaauwen waterspiegel, waarin de schitterende sneeuwgebergten zich, als 't ware, aan eenen tweeden hemel aansluiten.
Thans zijn wij te Neuhaus, eene soort van haven, aangekomen, en kunnen te Untersee of Interlaken het middagmaal houden, want de scherpe lucht heeft onzen eetlust

{==742==} {>>pagina-aanduiding<<}
aangezet. Op laatstgemelde plaats bezoeken wij het gewezen klooster, en bewonderen aldaar een' geweldig grooten notenboom, welks hoogte en dikte, niet alleen in Zwitserland, maar misschien in geheel Europa, huns gelijke niet hebben. Daarna stijgen wij naar den heerlijken, ligt beklimbaren bouwval van het slot Unspunnen, van waar, daar het nagenoeg midden in het dal ligt, het oog de bekoorlijkheden van dit paradijs in derzelver volle pracht omvat. Deze, ik mag wel zeggen, volkplanting uit alle landen ligt, met hare vriendelijke huizen en tuinen, in eenen kring rondom ons, en wij zien, op de grasrijke beemden, jong en oud in vertrouwelijk verkeer met menschen en vee. De ruïne zelf is van binnen en buiten met een digt gewaad van klimop bekleed, een vrolijk, schoon beeld van eenen jeugdkrachtigen grijsaard. Weldra zullen de Jonkvrouw, de Monnik en nog andere der hooge sneeuwbergen, welker hoofden wij reeds over de ons nadere heuveltoppen zien uitkijken, in hunne gansche majesteit zich aan ons vertoonen. Doch laat ons naar Lauterbrunnen opbreken.
De weg daarheen loopt door een naauw dal. De Lützschine schiet als razend, door de ruwe en steile rotsen ter wederzijde, uit haar bed naar beneden, en vult het dal met een ontzettingwekkend gebruis, niet zonder den wandelaar menige sporen te toonen van de verwoestingen, welke zij in het voorjaar aanregt. Weldra echter zullen wij de Staubbach (*), even als eene witte doekstreep, door den wind heen en weder gedreven, zien wapperen, en naauwelijks gelooven kunnen, dat zij uit eene hoogte van nabij de 900 voeten nederstort. Reeds van hier ziet men, wit als melk, haren stroom, nog wegens den afstand zwijgend, naar beneden schieten, en slechts een ligte nevel verkondigt hem, terwijl hij door een' vrij grooten steenhoop heendringt, dien hij zich uit bijna volkomen aan elkander gelijke steentjes opbouwt, en die door een' prachtvollen regenboog bewaakt wordt.
De Blümlis-alp (†) sluit het thans wijder wordende dal,

{==743==} {>>pagina-aanduiding<<}
en in den achtergrond ziet men, hoe uit zijnen glinsterenden sneeuwschoot eene ontelbare menigte watervallen, als zilverdraden, over den zwarten rotswand afloopen.
Met het aanbreken van den volgenden morgen beklimmen wij den schoonsten Alp van het Oberland, den Wengern-alp namelijk. De weg loopt zeer steil van Lauterbrwnnen bergop, en voert zelfs onder eenen waterval henen, die echter wegens zijnen wijden boog geen hinder doet. Op dit punt aangekomen, kunnen wij nog eenmaal geheel het dal overzien en deszelfs schoonheden ons oog laten voorbijglijden.
Achter ons hebben wij, geheel in onze nabijheid, de hoofdsieraden van het Berner Oberland: den Blümlis-alp met zijne uitgestrekte sneeuwvelden; de Jonkvrouw met hare heerlijk schitterende zilverhorens; den Monnik met zijne graauwe rotsenpij en tweeduizend voeten hooge sneeuwkap; den Eicher met zijne taaije rotsgronden, van welks top menigmaal ontzettende ijsklompen met donderend gekraak losbreken en in onafzienbare diepten nederstorten; somberen Ahorn, den hoogsten van allen, (16000 voeten) die zich in het oneindige blaauw des hemels verheft onder de gedaante van een' scherpen hoek, waarvan de noordzijde tot op den hoogsten top kale rotsen vertoont, terwijl de minder steile oostzijde sneeuw op zijnen rug draagt; den Schreckhorn, van dezelfde gedaante, maar nog spitser, en rondom door de sneeuw wit gekleurd; eindelijk den Wetterhorn met zijne duizend voeten hooge sneeuwpiramide, aan welker voet de schoonste ijsvelden zich in het dal uitbreiden. Door de nabijheid dier bergpracht wordt het vergezigt beperkt. De Wengern-alp vormt het middelpunt van dit Panorama. Hij is geheel naakt en toont slechts hier en daar eenig geboomte, doch wegens zijnen weelderigen grasgroei is hij uitnemend tot veeweide geschikt, en van alle kanten hooren wij de zachte toonen der welluidende klokjes, waarmede men hier de kudden siert. Van de veelsoortige Alpen-bloemen willen wij hier slechts eenige Alp-roosjes plukken, welker zacht rood ons oog bijzonder wèl doet en die hier in ontelbare menigte groeijen; eene aangename verpoozing, daar het sneeuwkleed der magtige aardreuzen rondom ons het gezigt doet schemeren. Vóór wij verder gaan, willen wij aan de bekoorlijke Jonkvrouw ons afscheid toeroepen, en daar zij met de taal des hemels meer gemeenzaam is
dan met de zwakke toonen der aardkinderen, zoo doen wij het met ka-
{==744==} {>>pagina-aanduiding<<}
nongedonder. Doch, welk een wonder! Lang laat zij ons op antwoord wachten, en toen het eindelijk komt, is het niet zij, die het geeft, maar haar kuische buurman, de Monnik.
Binnen weinige minuten zullen wij het heerlijke Gründelwald in het vreedzame dal van denzelfden naam kunnen zien, maar bezwaarlijk onderscheiden, of wij eene weidende kudde of een door menschen bewoond dorp voor ons hebben. Op dezen afstand gelijkt het meer naar de eerste. De ongemeen groote ketelkom, welke het dal vormt, ligt in hare geheele pracht voor ons, en niet ongaarne rust men hier een poosje, om zijne oogen aan deze verhevene schoonheden der natuur te weiden.
Van Gründelwald opwaarts stijgende, beklimmen wij de zoogenaamde ijszee. De weg daarheen is wel vermoeijend, maar ook moeite beloonend. De onafzienbare ijswoestijn (13 uren lang en 6 breed) schijnt een dood heelal der natuur. Men hoort geen geluid, dan alleen het bruisen der Lützschine, die, allen wederstand ten trots, haren loop onder de ijsmassa genomen heeft en eenen schuimenden waterval vormt, welken men beneden zich in de 50 vademen diepe ijskloof ziet storten. Het is een ijzingwekkend, maar zielverheffend genoegen, in deze vreeselijke ijshel neder te zien (*). Ontelbare barsten en wijdgapende spleten, die zich bij sterke hitte onder ver klinkende slagen vormen en het water hemelhoog doen opspuiten, doorkruisen dezelve. Zeer dikwijls, inzonderheid bij verandering des weders, storten van de naburige sneeuwbergen, den Eicher, de Jonkvrouw, den Monnik, den Blümlis-alp, de Fischerhornen en nog eenige andere, onder vreeselijk geklater, zware ijsklompen neêr. Deze ijslavinen zijn echter, wegens derzelver afstand, den wandelaar niet gevaarlijk, maar vormen integendeel, door de groote hoogte, van welke zij nederkomen, voor zijn oog den schoonsten, als uit melk bestaanden waterval. Gewoonlijk toch breken zij de hoogste toppen af, en gedurende hunnen val, die menigmaal verscheidene duizend voeten bedraagt, verbrijzelen zij zich aan de uitstekende rotskanten, waardoor het heerlijke schouwspel te weeg gebragt wordt.
Noordwaarts van den door ons vermelden waterval komen

{==745==} {>>pagina-aanduiding<<}
wij aan het Warme Vlak. Nogtans ziet men hier slechts de kale rots, van welke de Lützschine eenen aanmerkelijken watertoevoer erlangt. Thans komen wij aan het Eiland, eene midden in de ijszee zich verheffende weideplaats. De hier grazende schapen verheugen zich blijkbaar, als zij weder eenmaal menschen zien mogen. Gaarne zouden zij ons te gemoet snellen, maar het Eiland en zij met hetzelve zijn omrasterd. Den geheelen zomer blijven zij op deze oasis, en maken de grappigste bokkesprongen, wanneer zij, misschien na langen tijd, eens weder een mensch te zien krijgen. Alsdan heffen zij gezamenlijk eenen vreugdekreet aan, die, hoe onharmonisch ook, evenwel inderdaad iets aandoenlijks heeft. - Nu begeven wij ons, op de onveilige baan, weder naar Gründelwald terug, en doen door den vooruitgezonden gids de ijstrappen herstellen, welke het water, dat sedert ons opklimmen over dezelve neêrgeloopen is, onbegaanbaar gemaakt heeft: want de oppervlakte wordt door de kracht der zonnestralen nat, en eerst door de nachtvorsten weder bruikbaar. Morgen bestijgen wij van hier het doel onzer reize, den Faulhorn.
Vroeg 's morgens ten 6 ure verschijnt de gids, en zegt op zijne bescheiden wijs, dat, zoo wij niet al te lang en te dikwijls uitrusten, wij het doel binnen twaalf uren kunnen bereikt hebben. Dien ten gevolge neemt ieder zijnen Alpen-staf in de hand, en wij beklimmen in de eerste plaats den grooten Scheideck, een' heerlijken Alp, welke tegenover den vroeger vermelden Wengern-alp ligt. De weg is bijna overal steil, en met bewondering ziet men, hoe de van boven komende Sennen, zonder het gevaar te achten, met hunne melkvaten op den rug, langs denzelven voortsnellen, om het dal van boter, melk, kaas enz. te voorzien. Zijn wij iets verder gevorderd, dan krijgen wij hier ook gelegenheid, om de beroemde Zwitsersche kaas te zien maken, hetwelk bij eene slechts min of meer talrijke kudde om den anderen dag gebeurt. De Sennen-hutten, die op vier palen, twee ellen boven den grond verheven, staan, zijn tot het bewaren der kazen bestemd, en daarom zoo hoog gebouwd, wijl daardoor de togt van boven en beneden gelijkmatig sterk wordt, en ook de kruipende insekten verhinderd worden deze lekkernij te naderen.
Gedurig wordt nu de weg meer en meer afwisselend; dan eens steil, dan weder effen, voert hij door lange rotspaden

{==746==} {>>pagina-aanduiding<<}
en overheerlijke weideplaatsen; hooger ontmoeten wij sneeuwvelden en ons hinderende struikheggen van Alp-roosjes. Deze laatste zijn het eenigste heestergewas, hetwelk men hier ontmoet, want de boomen hebben wij reeds lang als kniehout in het dal achtergelaten. Thans rijzen wij allengskens als uit de aardsche gewesten opwaarts, en eene andere, schoonere wereld schijnt zich voor ons te ontsluijeren. Eene heldergroene zee van golvend gras, gelijk de weelderigste heuvels, die op hunnen vetten grond slechts immer vormen kunnen, verbindt zich met den helderblaauwen hemel en verkwikt het door de sneeuw verblinde oog. Een onuitsprekelijk gevoel van welbevinden maakt zich van ons meester, en het is alsof wij alle aardsche zorgen in de wolkenstreek hebben achtergelaten. De zon zendt slechts zachte en liefelijk koesterende stralen op ons neder, en laauwe windjes omdartelen ons met hunne kruidgeurige wieken. Men gevoelt steeds meer en meer de nabijheid des hemels en verwondert zich tevens over die der aarde.
Hoezeer het schijnt alsof wij van alle levende wezens geheel verlaten waren, blijkt ons daarvan weldra het tegendeel, want van heinde en ver komen loeijende en blatende kudden rundvee en schapen op ons aan, om het gewone door hen verwachte geschenk te ontvangen. Onze gids heeft hiervoor gezorgd en reikt aan elk dier een weinig zout toe. Kluchtig is het te zien, met welk eene gretigheid zij de hand van den gever lekken; zij schijnen als dronken van verrukking, en verzellen ons een' geruimen tijd. Zoodra zij echter de behoefte gevoelen om van hare melk ontledigd te worden, keeren zij om, en, aan de Sennen-hut gekomen, wedijveren zij om den voorrang in het afleveren der melk, en begeven zich daarna, onder beschutting van het mosdak, ter ruste.
De zon begint ons nu allengskens hare stralen te onttrekken, en de ons omringende aardkolossen schijnen in krachtiger omtrekken zich op den donkerblaauwen hemel af te teekenen. De gemsen zetten hunne schildwachten uit, doch verraden zich door het afrollen der steenen. De gids, met dit teeken bekend, maakt er ons opmerkzaam op. Daar staan zij, bijna zwevend, op de steile rotsruggen - ook zij bemerken ons - met wantrouwen slaan zij een oogenblik lang de vreemde verschijning gade - de wacht

{==747==} {>>pagina-aanduiding<<}
geeft, door een schel geluid, van het naderende gevaar kennis en - weg zijn zij.
Nog slechts weinige schreden, en wij zijn op den top van den Faulhorn. Hier aangekomen, vinden wij eene warme kamer, waar ons, bijna zoodra wij er den voet in zetten, eene onwederstaanbare matheid overvalt; van welke omstandigheid de oorzaak wel meer in de zoo ijle lucht en de plotselijke verandering der temperatuur te vinden is, dan in de vermoeijenis, waarvan men zelfs luttel gewaar wordt. Uit dezen hoofde staat er in het vertrek een bed, hetwelk men, zoo het niet reeds door vroeger aangekomenen geheel is ingenomen, zonder pligtplegingen ook met onbekenden deelt. Bij deze gelegenheid waren wij getuigen van een kluchtig voorval, hetwelk door die gewoonte tusschen eenen in het bed liggenden jongen Engelschman en eenen juist aangekomen' Franschman van gelijke jaren plaats greep. De jonge Lord namelijk, om te gemakkelijker te kunnen slapen, weigerde den ander' zijn aandeel in het bed. Nu zijn er bedden en slaapvertrekken genoeg in huis, maar slechts ééne kamer waar gestookt wordt en waar men zich dus op deze hoogte het behagelijkst bevindt. Hoe dronken van slaap ook, had de Lord weldra bemerkt, dat hij met eenen nationalen vijand te doen had, en verweet nu aan dezen, in een schrikkelijk barbaarsch, maar hem rad genoeg van de tong stroomend Fransch, de impolitesse van zijn begeeren. De booswordende Franschman wierp nu den incivilisé, zoo hij zeide schertsenderwijs, het bed uit. De Engelschman, tot volkomen bewustzijn en tevens tot besef van billijkheid teruggekomen, zeide: Yes, Sir, you are in the right, (*) lachte, en bestelde een kop thee.
De jonge Franschman slaapt nog altijd door. Vóór zonsondergang wekt men hem, en alles stroomt nu naar den eigenlijken top des bergs, want het huis ligt, om beter beschut te zijn, eenige schreden zijwaarts. Reeds staat de zon aan den rand der kim en gelijkt naar een' gloeijenden brandkogel. Steeds rooder en rooder kleuren zich de sneeuwbergen; gedurig digter wordt de nevelsluijer in de dalen. Eindelijk verdwijnt de zonneschijf geheel, en nog slechts de hoogste bergtoppen vertoonen hunne door haar vergulde tinnen. Thans kust ook dezen de laatste lichtstraal, en zij

{==748==} {>>pagina-aanduiding<<}
hullen zich in hun nachtgewaad. De Alp-horen der veehoeders zwijgt, en eenige kanonslagen van den top des bergs wekken eene donderende echo, welker nagalm zich in den dalnevel schijnt te verliezen en ons tot het naar huis keeren vermaant.
In deze behagelijke woning gaat het nu vrolijk toe. Naauwelijks is de zon onder, of ieder haakt reeds weder ongeduldig naar haar opgaan. Den Engelschman schijnt inmiddels niets belangrijker, dan tien duizend voeten hoog boven het oppervlak der aarde te kunnen slapen en op Europa's hoogstbewoonde punt thee te drinken. Yes, riep hij, in tamelijke geestdrift, I say, Sir, Switserland is a very fine country. (*)
Monsieur le Français vraagt reeds lang, welke wijnsoorten er te krijgen zijn. Hij is buiten zichzelven van geluk, en was juist op het punt, om eenen stier te embrasseren, toen de gids hem deed opmerken, dat het dier horens had. Zijne grootste spijt is, dat niet alle aanwezigen zijne taal verstaan. Hij helpt zich echter, met Duitsch, Zwitsersch, Fransch, Engelsch en alle talen, van welke hij maar een woord verstaat, door elkander te spreken. Al de aanwezigen schijnen slechts een eenig gezin te vormen, en de avond verstrijkt onder de aangenaamste gesprekken. Nog in de schemering komen twee Engelsche dames met hare gidsen op ezels aangetogen. Zij vallen bijna in zwijm wegens het vreeselijk geraas en den digten tabaksrook, en willen liever in een koud slaapvertrek of in het kamertje der gidsen hare thee gebruiken, dan te midden van dit zamenraapsel aller natiën, who sing, even on sunday, rundelays upon the altar of nature, en aan welker wirwar an Englishman is not ashamed deel te nemen. (†) Evenwel noch het gidsenkamertje noch eenig der slaapvertrekken veroorlooft haar, den verkwikkenden drank naar wensch en met het vereischte gemak te genieten: in de laatsten is het te grimmig koud, en in het eerste kan geene Lady welvoegelijkerwijs vertoeven. Onzer dames blijft dus niets anders over, dan faire bonne

{==749==} {>>pagina-aanduiding<<}
mine à mauvais jeu; (*) dien ten gevolge worden zij in de familie opgenomen, en vinden dit ten laatste zelve allerliefst. Weldra slaat het middernacht. Om met vernieuwde krachten op te staan, begeeft men zich naar bed. Die niet gewoon is zacht en rustig te slapen, doet het zeker hier.
Vóór zonsopgang komen de gidsen en slaan alarm op alle deuren. Alles rijst in de meestmogelijke haast ten bedde uit. Die geen mantel heeft, slaat eene deken om de schouders. Men drinkt eenige kopjes koffij of thee, en bestijgt nu de hoogte, om in de verkwikkende morgenlucht het verheven schouwspel te verbeiden, hetwelk de natuur ons voorbereidt. Een ijverige redetwist begint over het juiste punt, waar de zon zal opgaan, want de onderscheidene witte strepen des gezigteinders worden door vele hoog opstekende bergtoppen afgebroken en misleiden des te ligter den waarnemer. Thans ontbranden allengskens de toppen der sneeuwbergen, en derzelver gedurig hooger gloeijende purperkleur verkondigt de op handen zijnde verschijning van het goudstralende hemellicht. Daar rijst het! Een bliksemglans schiet door de onafmetelijke ruimte, en elke mond verstomt. Steeds hooger en hooger rolt de schitterende vuurkogel opwaarts, en schijnt op de toppen der nog omfloersde bergpiramide uit te rusten. De stralengloed verspreidt zich steeds sneller over valleijen en meren. Na de eerste huldiging, den jongen dag toegebragt, verkeeren de purpermantels der gletschers in een glinsterend zwanenkleed, en Gods heerlijke wereld vertoont zich weder in jeugd en in majesteit! Van den hoogen Sendis en de Tyroler Alpen af tot den Montblanc, den St. Bernard, den Mont Rosa enz., ligt de onuitsprekelijk schoone keten der Alpen met derzelver ontelbare gletschers voor ons starend oog ontrold!
De hooge Sendis beheerscht geheel het landschap, van Tyrol af tot aan het Zuricher-meer; de Rigi gelijkt, van hier gezien, naar een' hooiklamp, die rondom door het meer der Vierwoudsteden en door dat van Zug omgeven schijnt; desgelijks de Pilatus- (†) en de Rosberg met deszelfs geweldige aardvallen. Aan de Zuricher sneeuwbergen

{==750==} {>>pagina-aanduiding<<}
verbinden zich de Rosenlauig-gletscher, de Ahorn, de Schwartzwald-gletscher en nog andere, die op hunne beurt in verband staan met den Wetterhorn, Wellhorn, Mettlenberg, Fischerhornen, Finstern-Ahorn, Schreckhorn, Jonkvrouw, Monnik, Eicher, Blümlis-alp, en met nog vele der aanmerkelijkste sneeuwbergen, die uit hoofde van derzelver grootte ons zeer nabij schijnen te zijn. Verder zuidwaarts volgt de Grimsel, de Gantersteg, St. Bernard, St. Gothard, Mont Rosa, Montblanc, en eindelijk de Savooische hooggebergten aan de grenslijn tusschen Italië en Frankrijk.
Wie zou wel in staat zijn, een beeld te ontwerpen van datgene, wat het oog naauwelijks vermag te omvatten, en wiens verbeeldingskracht is zoo rijk en verheven, dat zij een dergelijk kan scheppen en vasthouden? Het zwoegende, stoffelijke menschenleven is aan onze blikken onttoogen; wij zien noch menschen, noch, onder den drukkenden dampkring der lagere wereld, de werken hunner handen. Hier zijn wij in eene andere wereld, die ons grooter, verhevener en schooner voorkomt en al onze verwachtingen en begrippen overtreft. Hoe verkwikkend en versterkend is niet de zuivere berglucht, en welk een voedsel zuigt het hart hier niet in door de oogen!
Het veelkleurige prachtgewaad der natuur is wijd en breed voor ons uitgespreid, en velden, bergen, kloven, en de heerlijkste meren, waaruit de majestueuze aardreuzen schijnen op te duiken, voltooijen het koloriet van het bonte aardtapijt.
Niet zelden verwekt het aanstaren dezer zich in den blaauwen aether verliezende gebergten eene bange beklemming, want hunne gevaar dreigende ijsvormingen doen, voor die beneden in het dal zijn, vrees ontstaan; maar hier zijn zij des te bekoorlijker, en in derzelver glans bekruipt ons een gevoel van veiligheid en van onbeschrijfelijke gelukzaligheid.
Ik ben op bijna al de toegankelijke bergen van Zwitserland geweest; maar met de getuigenis van de meeste reizigers, die aan den Faulhorn den voorrang toekennen, moet ik instemmen. Op den Faulhorn volgt in dit opzigt onmiddellijk de Rigi, en het uitzigt van denzelven is misschien liefelijker, wijl hetzelve naar den zuidkant eene breedere vlakte vertoont en de afdaling van Zwitserland naar den kant van Duitschland duidelijker laat waarnemen; maar de

{==751==} {>>pagina-aanduiding<<}
Faulhorn biedt grooteren omvang, een meer romantisch, meer hartverheffend gezigt, en heeft een meer mannelijk karakter.
Thans zeggen wij den geliefden berg vaarwel, om den heerlijken waterval, die den naam van Gieszbach draagt, in oogenschouw te nemen. De weg derwaarts voert ons, langs de tegenovergestelde zijde van die, aan welke wij opgeklommen zijn, bergafwaarts, en wij kunnen nu de ondermijnde scherphoekigheid des bergs volkomen overzien. Hij hangt naar den zuidkant, bij eene hoogte van 200 vademen, tien voet over, en leunt hier op de eerste afplatting, van waar men gemakkelijk, hoewel dan ook somwijlen eenigzins steil, den Gieszbach daar ter plaatse bereikt, waar hij zich in het meer van Brientz stort.
Van uit het huis des schoolmeesters, hetwelk, digt aan de uitstrooming des watervals in het meer, op een' heuvel gelegen is, overziet men het betooverende spel der natuur, dat zich, in veertien vallen, van eene hoogte van 600 voeten, door de schoonste loof- en naaldbosschen naar beneden slingert, in deszelfs volle pracht. Daar de stroom, bij de vele rotsen, van welke hij overspringt, ook van eene afstort, onder welke men veilig vertoeven kan, terwijl men het water met vreeselijk gedruisch over zijn hoofd ziet nederwaarts schieten, zoo levert het een tooverachtig gezigt, wanneer men des avonds in de grot, welke zich aldaar gevormd heeft, vuur ontsteekt.
Thans zetten wij ons in een schuitje, en bezoeken nog den Reichenbach. Deze waterval, dien men van hier in weinige uren bereiken kan, en die, wegens zijnen breeden val en den schilderachtigen vorm der hem omringende rotsen, eene bijzondere bekoorlijkheid heeft, is een der drie schoonste van het Berner Oberland. Ook hij bezit het opmerkelijke zijner broederen; te weten, dat men onder deszelfs neêrvallend water een beschermend dak tegen de brandende zonnestralen vindt; iets, dat vooral hier ter plaatse zeer verkwikkend is.
Wij hebben nu het merkwaardigste van het Berner Oberland gezien, en laten ons nog op het liefelijk-romantische meer van Brientz, langs den Ringelberg voorbijroeijen; een eiland, welks hoogste heuvel de oudste kerk van het kanton op den rug draagt. Wij stappen te Interlaken aan wal. Van hier wandelen wij door het bekoorlijke dal naar Neu-
{==752==} {>>pagina-aanduiding<<}
haus, van waar wij ons aan boord der stoomboot naar Thun, en van daar, op de Aar, tusschen derzelver weelderige, meestal verrassend schoone oevers, naar Bern laten terugvoeren.
Thans kunnen wij zeggen, al het schoon, wat Zwitserland aanbiedt, gezien te hebben; want, hoezeer hetzelve nog duizend merkwaardigheden bevat, zijn deze slechts herhalingen van hetgeen wij hier bewonderd hebben. Uit het oogpunt van het uitzigt en van den weg daarheen (dien men, van Bern vertrekkende, nog korter nemen kan) bezit Zwitserland slechts een' eenigen Faulhorn.


Vincenz, gezegd: de overwinnares. Doe wel, zie niet om.

‘Veel meer moois vind men nog hier opgeteekend. Wij bemerken: dat wij deze boeken, niet in hun geheel vertalen, maar spoorslag geven tot vertalen aan die pa.... wij zeggen: aan die menschen, die met hunnen geest langzamer voortkomen als paarden en wel langzamer als de dampkracht.’




Het bovengenoemde Boek, bl. 73.
Onder den titel vincenz gezegd: de Overwinnares, verwachte de geëerde lezer niet een of ander behagelijk verhaal, romantisch tafereel, of eene hartroerende en zieltreffende geschiedenis. Wie, slechts op den titel afgaande, zoodanig iets te gemoet zag, zou zich zeer teleurgesteld vinden; maar wie iets buitengewoons vooronderstelt, zal zich niet bedrogen zien.
Vincenz gezegd: de Overwinnares, is een boek, gedrukt te Hanau, voor rekening van den verzamelaar, ter boekdrukkerij van het Weeshuis, in 1840. Wij herhalen: in het jaar eenduizend achthonderd veertig.
Hoe is dit boek in ons land gekomen? Ingevoerd? Ingesluikt? Waarom moest het te Hanau gedrukt worden? Wij weten het niet. Het is ons toegezonden.
Maar wie is dan de verzamelaar? Ook hier moeten wij het antwoord vooreerst schuldig blijven.

{==753==} {>>pagina-aanduiding<<}

Wij zullen trachten hem uit zijn boek, als den leeuw uit den klaauw, te doen kennen, voor zoo verre dit mogelijk is.
Men ontmoet nu en dan menschen, die iets karrikatuur-achtigs hebben; waarom niet ook boeken? van platen is dit bekend; deze worden opzettelijk tot zulk een doel bestemd, hetwelk met boeken en menschen niet het geval is. Wie toch zal zich gaarne tot eene karrikatuur stellen, en wie zal eene vrucht zijner hersenen opzettelijk als eene karrikatuur, een wangedrogt of monster het licht doen zien? Wij zien nogtans van tijd tot tijd in de Natuur monsters of wanschapenheden ter wereld komen, en wel volgens vaste wetten, gelijk de Natuurkundigen beweren. Wat dus in de natuurlijke wereld somwijlen schijnt te moeten gebeuren, is ook in de zedelijke wereld geene onmogelijkheid. De Schrijver dezer mededeeling bezit reeds in zijne verzameling eenige dergelijke voorwerpen, welke door dit boek eene belangrijke aanwinst verkregen heeft. Hij kan niet voorbij, den titel van eenigen op te geven, om liefhebbers van dergelijke voorwerpen tot een bezoek van zijne verzameling uit te lokken. Onder deze dan munten uit:
Eenige nuttige Wetenschappen van wijlen izaac hoek, Predikant te Pijnacker. Te Rotterdam, bij hendriksen.
Lettre de Mr. frederic krauss sur le Magnetisme. Paris, impr. d' herhan et bimont.
Medicina Gentilis, hoc est Nosos etc. vel Morbi sub directione insolita. Groning. 1832.
Aelbert derkschen: het duizendjarig Rijk, met geen minder doel geschreven, dan om voor Hunne Hoogmogende Heeren Leden van de tweede Kamer der Staten Generaal van het Koningrijk der Nederlanden te komen preken, ten einde Hunne Hoogmogenden, allen, te bekeeren.
Onder alle zonderlinge voortbrengsels der drukpers en kromme sprongen van den menschelijken geest is vincenz gezegd: de Overwinnares, wel een der zonderlingste. Terwijl men bij vele anderen met deernis de sporen van een' zwartgalligen of gekrenkten geest ontwaart, vertoont vincenz zich steeds van zulk eene kluchtige zijde, dat men, als voor de vier kroonen, ondanks zichzelven, om den Paljas moet lagchen, al bedroeft men zich ook, dat iemand zich tot een' Paljas leenen kan.
Maar het wordt tijd den lezer met vincenz gezegd: de Overwinnares, bekend te maken.

{==754==} {>>pagina-aanduiding<<}

Maar zeg ons toch vooraf: met wien hebben wij te doen - met eenen man (vincenz) of met eene vrouw (de Overwinnares?) - Vraagzieke lezer! Het boek prijkt wel met vier allerliefste plaatjes, (waaronder een portret) waarop allerlei, te veel om in eens te verhalen, te zien valt; maar het portret van den Auteur - (door dit woord te gebruiken, behoeft het geslacht niet dadelijk bewezen te worden) dit missen wij.
Maar hoe ziet er het boek dan uit? - Daar zullen wij u niet langer onkundig van laten.
XLVII + 348 + 20 bladzijden worden door een rooskleurigen omslag zaamverbonden, op wiens eerste blad te lezen staat: doe wel, zie niet om; terwijl het vierde met een zedig lauwerkransje prijkt. Op de keerzijde van het eerste blad kunt gij lezen: beter ten halve gekeerd, als geheel gedwaald. Dit motto ware wel zoo goed geplaatst op het titelblad, waar men uit eerste Deel ontwaart, dat er nog andere moeten volgen. Op de derde bl. van den omslag vindt men eenige regels uit southey, beginnende met: Most blessed water!
En nu (om de woorden van den schrijver en verzamelaar te gebruiken, hetwelk wij meermalen zullen doen): zuster
anna! zuster anna! ziet gij niets komen? (bl. XV). Geduld wat, geëerde lezer! Wij zijn nog niet tot het voorwoord gekomen. Er gaan nog vijf motto's vooraf, ontleend aan pope, fenelon, shakspeare, heinroth en Mr. s. iz. wiselius. Op een ander titelblad neemt vincenz ook eene andere gedaante aan, en verschijnt hij als de Ster in het Oosten.
Het boek is opgedragen aan het vrouwelijk geslacht door den verzamelaar: Tot vermeerdering of ter verkrijging van veronachtzaamd huisselijk en algemeen geluk! En ziedaar ons aan het voorwoord. Het is gerigt tot gijsbrecht's Neven, kenau's Nichten en verdere opmerkzame Lezers en Lezeressen. Het is als een vervolg te beschouwen der vriendelijke Toespraak des Leeuws aan de voornoemde Neven, Nichten enz. enz. enz. De leeuw houdt deze toespraak staande, in den eenen poot het zwaard, in den anderen den bundel pijlen en met de tong uit den bek. Vlak voor hem staat een fashionable met een riche propriètaire naast een boer, en vrouwen uit alle onze provinciën, naar de kleederdragt te oordeelen, staan aandachtig naar den leeuw, die in dichtmaat spreekt, (dit is ook geen alledaagsch verschijnsel) te

{==755==} {>>pagina-aanduiding<<}
luisteren. Op den achtergrond ziet men een' put met een' hangenden emmer daarin, door twee Engeltjes gekroond. Zuster anna! zuster anna! ziet gij niets komen?
Maar zijt gij nu niet nieuwsgierig, lezer, te weten, waarover dit boek zal handelen? Dit vooronderstelt ook de schrijver. Al zijt gij ook niet van Enkhuizen geboortig, of al ware uw naam ook niet agatha! De schrijver verstaat de kunst, zijne geestigheid al spoedig aan den man te brengen.
Om der zwakke Lezeressen wille zal hij zijn voorwoord onderteekenen, en wij willen u, geëerde lezeressen, ook niet langer van deze onderteekening onkundig laten. De verzamelaar onderteekent zich, bl. XLVII, cosmopolite! (*) Wat dit zal heeten, kunt gij echter reeds op bl. XI lezen. Het beteekent waereldburger, en wil zeggen, dat wij, wel te verstaan de verzamelaar, overal en nergens te huis zijn even als de slakken, en wat er meer volgt tot bl. XIII. Het woordeken wij moet te kennen geven, dat alle wereldburgers, het zij één of gezamenlijk, maar één doel hebben, namelijk het goede. En wat werd nu de aanleiding tot dit geschrift? Nota bene, hetgeen nu slechts tot aanhangsel geworden is: de beoordeeling van het werkje van heinrich zschokke, genaamd de Brandewijnpest, door de Vaderlandsche Letteroefening, in Januarij 1839! - Maar, terwijl de Cosmopolite slechts een hoogstbelangrijk en zeer kort zamentreksel uit zschokke, maar vier zijdjes groot, wilde leveren, geraakte hij in het bezit van al meer en meer
frisch-water-boeken. Nu weet een ieder, dat water doet zwellen en uitzetten; en terwijl onze Cosmopolite van den brandewijn werd afgedreven, doordien hij zich steeds meer en meer in het water verdiepte, (gelukkig dat hij niet verz.... is!). zijn de vier zijdjes tot meer dan vierhonderd bladzijden uitgedijd. ‘En nu zullen onze Lezers wel al be-
{==756==} {>>pagina-aanduiding<<}
ginnen te bemerken, dat wij hen eigenlijk slechts met frisch water te gemoet treden, over welke kleinigheid wij intusschen moeten verzoeken, hun oordeel een weinigje op te schorten.’ Het is dus een waterboek, dat voor ons ligt, geëerde lezer, en ook gij u kunt aanschaffen; en nu zult gij ook komen te weten, hoe het aan den naam van vincenz gekomen is. De waterman, die te Gräfenberg (*) boven aan de tafel zit, en als een kokeler met eene voorbeeldelooze vaardigheid het eene glas na het andere ledigt, priessnitz, heeft tot doopnaam vincenz - hij is dus als de Peter of Peetoom van dit boek te beschouwen. - Maar vincenz, de Overwinnares? - ‘Het frissche water komt de hoogste rang toe in de schepping; de Natuur, onze overwinnares door de terugkeer tot haar en door het frissche water, is vrouwelijk in het Latijn, en Nicht kenau bestreedt ook de Spaansche peper; derhalve wordt een water- ja een frischwaterboek aan het vrouwelijk geslacht opgedragen.’ (Bl. XVIII.)
Op soortgelijken toon gaat het alles door elkander door zeven-en-veertig bladzijden heen. Minder om ons niet te vermoeijen, dan wel om niet te veel van het geduld der lezers te vergen, zullen wij den Cosmopolite hier niet verder volgen. Nog slechts deze mededeeling, waaruit men hem proeven kan. Hij doet zich voor, alsof hij met de meeste Hollandsche artsen in aanraking is geweest, die hij zegt als opregte gemoedelijke menschen te hebben leeren kennen, onder anderen ook den Heer Burggraaf te Ede, met hoe een talrijk kroost hij zich ook gezegend vindt. Van den Heer vos, te Breukelen, zegt hij vernomen te hebben, ‘dat zijn Ed. ook reeds een' grooten stap deed op het pad naar de Bron des Heils;’ en verder: ‘Wij hopen en vertrouwen, dat Z.E. op dat pad zal voortgaan, en dat weldra de giet- en stortbaden door een gat in den zolder den pottenwinkel geheel zal uitspoelen en de bloedzuigers zal doen zwemmen. Of dat Z.E. buurman, die eene ruimere behuizing heeft, tot het zegenbad zal medewerken, dáár waar het kille berg- of het zeewater niet volstrekt wordt vereischt,’ bl. XXXII. Wij houden het er voor, dat de Cosmopolite groote behoefte heeft aan het stort- of

{==757==} {>>pagina-aanduiding<<}
drupbad op den schedel. Maar genoeg. Wij moeten nu nog iets zeggen omtrent den eigenlijken inhoud van dit curieuze boek; hetgeen wij tot dusverre medegedeeld hebben, heeft alleen betrekking tot het zoogenoemde voorwerk.
Alvorens daartoe te geraken, ontmoet men al wederom een motto, ontleend aan het Journal de la Haye, 1838; en nu begint de Cosmopolite met vrij vertaalde uittreksels en bemerkingen uit de Geschiedenis der Watergeneeskunde van
mozes tot op onzen tijd, ten bewijze dat het frissche water een ‘All-’ Geneesmiddel is, door Prof. oertel in Ansbach.
Het ontbreekt hier niet aan aardigheden, zoowel in rijm als onrijm, die gedeeltelijk van Prof. oertel afkomstig zijn; gedeeltelijk een uitvloeisel schijnen te wezen van den geestigen Cosmopolite.
Van Prof. oertel verhaalt hij onder anderen, dat zijn Hooggel. een werk schreef en ook nog een ander werk, 't welk den fluweelen titel voerde: Medicinale bokken van Doctoren, welke zich voor onfeilbare Heeren over leven en dood houden, in de Cholera ter aarde geveld, (bl. 2.)
Van Dr. johann sigmund hahn, Doctor te Schweidnitz, geb. 1696, gest. 1773, leest men, dat hij genaamd werd de Water-generalissimus, en dat hij de eerste was, die het ten alle tijden en in alle ziekten, in allen ouderdom, bij ieder geslacht en gemoedsgesteldheid, het geheele jaar door aanwendde! Het is waarschijnlijk om deze redenen, dat de Cosmopolite, tegenover bl. 128, het afbeeldsel van dezen Water-generalissimus ons aanbiedt. Maar eere, wien eere toekomt, reeds chermis deed, (zoo als men bij plinius kan lezen, L. 29. C. 1) wat hier aan den Watervoogd wordt toegeschreven.
Onder de geestigheden, welke wij in proza den Cosmopolite verschuldigd zijn, behoort eene moeder met hare drie dochters, welke in de droevige noodzakelijkheid schijnen geweest te zijn, volgens den schrijver, zich de eene kies na de andere te laten trekken: hadden zij hare hoofden des morgens en des avonds frisch gewasschen, of nat koude omslagen gelegd, die waarlijk lieve meisjes, misschien ook nog wel de moeder, hadden hare tanden en haren tot een lokkebroodje kunnen aanwenden!
Moet men den Cosmopolite geen gelijk geven, wanneer hij bl. 73 zegt: ‘veel meer mooi's vind men nog hier opgetee-
{==758==} {>>pagina-aanduiding<<}
kend,’ en dan (om ook het dichterlijk talent van den Cosmopolite te doen kennen) verzen leest als deze:

hahn (de Water-generalissimus.) 
 
hahn kraaide, wakker! maar ja wel, 
De Mensch niet altijd even snel, 
Voor stoom en voor koud water bang, 
Laveert nog honderd jaren lang. 
 
priesnitz, die vindingrijke vriend, 
Roept nu: ‘wie wil van frisch gediend? 
't Is tijd te weeren 't kwik en 't vuur, (*) 
Te huldigen alleen Natuur!’ 
 
De Mensch herneemt: ‘wat 's dat nu weer, 
Is 't dan zoo snood dat ik laveer, 
Of als kapel { bij droogte leef, 
Of als kapel { langs bloemen zweef? 
In 't kort: geen hunner is mijn neef.’ 


En dat het niet bij eene enkele dichterlijke opwelling blijft, kan mede blijken op bl. 92, waar de schrijver eene mededeeling uit den Triomf der Geneeskunst met koud water, of: roep-stem aan alle menschen enz., (katten en honden onder dit enz. begrepen) waarschijnlijk door c. zoczek, aldus besluit:

zoczek! zal ons' huisboek zijn, 
Of ook, als wij aan de lijn 
Varen op de Vecht of Rijn, 
Ter lectuur, ten baken zijn. 


Maar, terwijl wij den geachten lezer, ondanks onszelven, zoo veel water-onzin voorzetten, is het, of iemand ons toeroept:

{==759==} {>>pagina-aanduiding<<}


Jongens, laat de duiker neer, 
Want de sloot is volgeloopen; 
't Land behoeft geen water meer, 
En het vee dient niet verzopen. 


Genoeg zal uit het medegedeelde gebleken zijn, welk eene soort van boek men voor zich heeft. Het is eene soort van zamenraapsel van geschriften over het koude water. Onder deze zijn op verre na niet altijd de beste gekozen, en wat er nog goeds in zou zijn, wordt door de dwaasheid van den schrijver bedorven.
Om echter niet bloot verzamelaar te wezen, al loopen er ook vrije bemerkingen onder, zoo heeft het den schrijver goedgedacht, op bl. 314, de vruchten en resultaten zijner onderzoekingen mede te deelen, en wel onder het opschrift: te zamentrekking voor lustelooze Lezers en Lezeressen, welke uitgedijd zijn tot bl. 342. In deze zamentrekking is het, of de Cosmopolite allen mogelijken onzin, zoo van zichzelven als van anderen, zamengetrokken, en de Neven van gijsbrecht tot het doelwit zijner zottigheden gesteld heeft. Wij willen slechts eenige der zotste aphorismen, gelijk de Cosmopolite ze noemt, uit hetgeen hij voor zijn eigen werk verklaart, aanhalen:
‘De Watergeneeskunde vervult alle pligten der Geneeskunde.’
‘Het werktuigelijk gestel van den mensch (dus niet van de vrouw zonder hoofd!) en van alle zuigdieren is berekend om dikwijls benat (beregend) te worden met koud water.’
‘De geheele Apotheke, die de mensch behoeft, draagt hij onder zijne huid; de sleutel daartoe is - het water.’
‘De wilden hebben hunnen medicijnmeester; hij heet vincenz priessnitz.’
En wie is nu die vincenz, anders ook gezegd de Ster uit het Oosten, en de Overwinnares? ‘Hij is een geneeskundige Genius van de eerste grootte; vroeger was hij een Boer op den Gravenberg, welke gelegen is in het zuidelijke gedeelte van Oostenrijks Silezië; niet de eerste water-Doctor naar de tijdrekening, maar eene geschiedkundige gestalte, een Genius van den eersten rang met een gelukster van den eersten glans boven zijn hoofd. Hij heeft het geluk gehad ter regter tijd geboren te zijn in eenen tijd, dat het natuurlijke zinvermogen, na eene lange sluimering,

{==760==} {>>pagina-aanduiding<<}
de oogen opent, de voelhoorntjes uitstrekt en alzoo twijfelt aan de verschimmelde leerstellingen der, zoogenoemde, oude wetenschappen.’ De Cosmopolite is dus ook tegen de ontologie. Maar de Ster in het Oosten is opgegaan. Het is welligt om deze reden, dat de Cosmopolite een zoo ongunstig oordeel over Amsterdam velt, waarvan hij zegt: ‘Het is geworden óf niet - wil óf behoefte boven moerassen op palen te wonen.’ (Is het niet of in eens al de Neven en Nichten van gijsbrecht in Bevers herschapen zijn?) ‘Van boven die palen hebben zij toch een doel - geld te winnen, en er schijnt toch over die palen eene straat te loopen, die der koe-kinderen, waar de Christenen in spijt der Joodjes vragen: hoe staan de Ardoins, de coupon, de mandaatjes, de papillotjes, de enveloptjes?’ En daarenboven hebben die Belialskinderen ‘tonnetjes aan duterage gegund en hun koffijpotje met fl. 3 pr. ℔ betaald. Neen! het ging adam beter; die kende nog geen water met looddeelen, geene koperdeelen, geen theewater, geen wijn noch Ratafia.’ - Het zijn evenwel niet alleen de Neven en Nichten van gijsbrecht, die zoo van de Natuur afgeweken zijn; de Rottjes (*) maken het niet beter. De Koning en Prins frederik hendrik schijnen daarentegen bij den Cosmopolite als watervrienden bekend te zijn, want hij roept uit: Eere zij den koninklijken watervriend!
Wij zijn den lezer nu nog de beschouwing van twee der vier reeds vermelde plaatjes schuldig. Als kunstvoortbrengsels staan zij met het boek gelijk. De Gratiën in het Staubbad, onder het Tropfbad en de Douche zijn alles behalve gratieus afgebeeld. Ook hier heeft de Cosmopolite zijn rijmtalent niet willen begraven, maar heeft elk der plaatjes met een onderschrift verheerlijkt. Van de Gratiën zegt hij:

‘Drie Gratiën bewijzen, 
Hoe zij uit 't stof verrijzen.’ 


De mannen die begoten, bedrupt of overstort worden, zeggen:

‘Maar 't mannelijk geslacht, 
Is ook op lucht, bedacht.’ 


Onder al den hier uitgestalden onzin is toch het doel, om

{==761==} {>>pagina-aanduiding<<}
hiervan een woord te zeggen, duidelijk-onvoorwaardelijke aanprijzing van het water als een ‘All’-geneesmiddel. In beteren stijl, ofschoon ook eenigermate overdreven, was het Iets over de genees- en heelkracht van het koude water, belangeloos door eenen Apotheker geschreven, op welken stand de Cosmopolite desniettegenstaande niet minder verbolgen is dan op de Dokters. Terwijl hij een aantal namen van Geneeskundigen optelt, hebben wij dien van meylink te vergeefs gezocht, die toch, door het koud water aan te prijzen, zijn beroep stellig niet bevoordeelde; en zulk eene belangeloosheid verdient, in onzen van egoïstische pogingen overvloeijenden tijd, niet onopgemerkt te blijven. Dr. S. heeft dus in den Gids wat al te erg met den kunstbroeder omgesprongen. Welligt is dit echter aan de toenemende liefhebberij voor de valkenjagt toe te schrijven, en wee dan den reiger, die door zulk een' valk geschoten wordt! Doch de toon was welligt den Cosmopolite niet overdreven genoeg; en zonder overdrijving vinden verkeerde dingen geenen krachtigen ingang: dit toont in onze dagen het waterzuipen en het gebruik van Zout met Cognac! en uit dit oogpunt herhalen wij: les extrêmes se touchent. - Water zal de ontsteking wegnemen zonder aderlating! Zout met Cognac wordt tot hetzelfde einde als onfeilbaar aangeprezen! Men voelt zich als gedrongen, hier de woorden van vondel te bezigen:

Wie kan dit onderlingh geschil 
Beslechten, en haer beide eendraghtigh 
Vereenigen? 
Men kan geen rechtuitstrijdigheen 
Vereenigen. Dat blijft een reghel, 
Die vast gaet. 


Er bestaat echter toch één middel, niet om te vereenigen, maar om het geschil te beslechten: de waarheid in te roepen. Maar, om aan de inspraak der waarheid gehoor te geven, wordt een niet verblind oog en een open oor vereischt, en daarenboven een onbevooroordeeld verstand, door deze voorgelicht. Waar vooringenomenheid en overdrijving de heerschappij hebben, daar schieten alle redelijke pogingen te kort, tot dat schade of schande de oogen openen. Tot zoo lang moeten de verstandigen geduld hebben.






{==762==} {>>pagina-aanduiding<<}

Liefde zoekt list.


Verhaal.

De geëerde lezer vergeve het mij, dat ik het verhaal dezer ware gebeurtenis onder eenen zoo afgezaagden titel in de wereld zende. Of, om mij naar waarheid uit te drukken - niet om een gedeelte der schuld op een ander te endosseren - de lezer vergeve het aan de meisjes, die mij drongen en dwongen, dat ik haar de geschiedenis, tant soit peu, ook eens in letterdruk zou verhalen; maar dan mogt ik volstrekt geen ander opschrift nemen, dan: liefde zoekt list. Zij zelve (het zijn hare eigene woorden) kenden de liefde niet, en wisten daarom ook niets van hare listen en treken; maar het spreekwoord hadden zij meer gehoord, en mijne geloofwaardigheid in hare oogen verbande elken twijfel, of het geval ook eene dichterlijke fictie mogt zijn, uitgevonden om haar den schoonen voormiddag, achter een opgeschoven raam en eenige bloeijende geraniums en maandrozen gezeten, al koutende te korten. Hoe ik er in betrokken was, wisten zij even zoo min als het de lezer weten zal, want ik vertelde aan mijne vrolijke vriendinnen alles in den derden persoon, en veroorloofde mij dezelfde naamsveranderingen als nu ik op mijne kamer zit te schrijven, ten einde men het in de Letteroefeningen, de plaats daartoe door keetje bepaald, moge lezen.
Zoo dood gemakkelijk haalden zij mij niet over. Maar de listige dames wisten haar doel toch wel te bereiken. Des avonds verbeurden wij pand. Eene onoplettendheid in dat edele spel kostte mij de tijdelijke opoffering van mijn' cigarenkoker. En hoe zij nu gezien hadden, en of er bedrog onder schuilde - dat zij zoo; maar toen het vonnis werd afgelezen, dat de eigenaar van het ter inruiling gereed liggende pand beantwoorden zou aan eene spreuk, die door sofie zou worden opgeschreven - toen nam de laatste, bij gebrek aan ander papier, een stukje van den brief, dien morgen ontvangen, waarin haar vergund werd nog eenige dagen te blijven, liet zich een potlood geven, krulde de nette vingers half en half om het papiertje, dat stevigheidshalve op het deksel van een werkdoosje gelegd was, en schreef met de grootstmogelijke geheimzinnigheid een

{==763==} {>>pagina-aanduiding<<}
paar woorden. Het geheimvolle papier werd toegevouwen en op de tafel gelegd, van waar de schrijfster, even als een goochelaar, die wil doen zien, dat hij niets aanraakt, zich zoo ver mogelijk verwijderde. Nu werd de cigarenkoker opgeheven, voor den mijnen herkend, en ik las overluid: ‘liefde - ondeugende meiden!’ - ‘Dat staat er niet!’ riep eene andere, en sofie knikte toestemmend. ‘- Zoekt list,’ zeide lotje zeer bedaard, het oog even toeknijpende, en de wang optrekkende, hetgeen hare zuster gewoon was het hijschen der seinvlag van kiespijn te noemen, en daaraan leed inderdaad het arme meisje in die dagen veel.
Zietdaar, lezer! de aanleiding tot het drukken van de volgende vertelling.

* * *

Snel zweefde de elegante stoomboot over de rivier. Forsch sloeg haar klepperend scheprad in het water, en de heldere lucht had geen wolkje, dan de streep van rook, die zich krullend uit de buis verhief en eene lange vlag van zwartgrijs verre over kajuit en paveljoen deed waaijen. Van tijd tot tijd klom de kapitein op eene der raderkassen, en schreeuwde zijn langzaam - stop, tusschen de halfgeopende vuist door, aan de machinisten beneden toe. Intusschen heeft zich een bootje met passagiers bij, nagenoeg onder de vervaarlijke raderen gewaagd. De vlugge schipper heeft scherp het oogenblik bespied, dat hij de riemen moest inhalen; hij grijpt het hem toegeworpen touw, slaat het om den ijzeren haak aan de voorplecht, en de kleine ruk, dien dit aan het sloepje geeft, doet het bedaard naast de prachtige boot blijven liggen. Reeds ontsnapt de stoom met gonzend geraas aan den engen kerker. Naauwlettend ziet de conducteur naar koffers, hoededoozen en dergelijken reistoestel; een gedeelte der passagiers op dek leunt over de kampanje, en zoo landen de menschen uit het bootje op de boot aan. Een burgerman met langen blaauwen jas en eene paraplui in een zakje neemt eene hunner plaatsen in, zet een pakje, in een' rooden zakdoek geknoopt, op de bank vóór zich, ziet op, en neemt den hoed af. Op hetzelfde oogenblik gaat het bevel: zet aan! naar beneden; het rad wentelt om, de stoombuis zwijgt, en de boot is weder in volle vaart.

{==764==} {>>pagina-aanduiding<<}

Een paar menschen heeft bij het komen aan boord dadelijk rondgezien, om zich niet te vergissen. De man ziet aan het plaatje: passagiers, die voor plaats nemen, mogen niet achter de raderkassen komen, of betalen de groote kajuitsvracht, (tot mijne groote ergernis, tusschen twee haakjes, heb ik nog nooit tusschen de woorden groote en kajuit een koppelteeken zien staan) waar hij wezen moet, en wijst zijne vrouw daarheen; maar hij blijft zelf bij zijne sluitmand op het punt van opstap staan, niet zonder angst, dat deze uit zorg voor zijne bagaadje ontstane stoutheid hem voor eene overtreding van het gindsche, op de raderkas gespijkerde bevel zal worden aangerekend. Meer evenwel, dan met hen, hebben wij te doen met dat andere paar menschen, die den middelmuur des afscheidsels niet eens hebben aangezien, maar regt toe regt aan naar het geridderde, gemantelde, geboäde, lezende, dominerende, bouillondrinkende en daardoor op de dinersoup tot groote verslapping derzelve anticiperende publiek zijn doorgestapt. Het is een bejaard heer met eene jonge dame. Slechts met een' vlugtigen blik overtuigt hij zich, dat zijne goederen even goed als zijn en zijner dochter persoon uit het sloepje op dek zijn geraakt, wijst dezelve aan den conducteur met den steel der pijp, die hij met den kop in zijne hand houdt, knoopt zijn' jas los, en ziet, onder het ligten van den hoed en het links en regts even buigen van het hoofd, den trap te bereiken, langs welken hem de dochter een paar passen is vooruitgegaan naar de groote kajuit.
‘Mij dunkt, vader, wij moesten maar beneden blijven. Hier kan ik beter wat lezen, en bovendien ben ik niet geheel en al vrij van kiespijn.’
Het schalksche antje wist wel beter. Vader zou bij zulk fraai weder omlaag blijven - vader, die niet ligtelijk wind en weder op de boot ontzag, omdat hij als een rooker van het allereerste kaliber, nooit langer ter plaatse des verbods van deze zijne liefhebberij vertoefde dan noodig was, en wanneer over vlugge en fraaije stoombooten gesproken werd, altijd de boot van Rotterdam op Dord het grootkruis der stoomvaartuigen noemde, vermits daar het barsche verbod niet uitgevaardigd, maar vrijheid tot rooken in de groote kajuit gelaten was. Maar antje wilde zelve wel beneden blijven, niet om te lezen, niet om zwelling der wang en pijn der kiezen te ontgaan, maar om - nu om? Dat zullen wij nader zien. Vooraf zij gezegd, dat antje beneden mogt

{==765==} {>>pagina-aanduiding<<}
blijven, omdat de oude Heer niet wist, wat antje wel wist. Hij was ook een weinig bijziende, maar zette nooit den bril op, dan om te lezen of te schrijven. Dien altijd te dragen, liet hij, naar zijn zeggen, voor modieuze heertjes over.
De Heer van w**, met wien wij daar onze lezers hebben bekend gemaakt, was het wel op eene kleiner schaal, dan napoleon, maar hij was toch ook in zijne soort een ‘groote koopman in tabak,’ een der pilaren van de beurs zijner geboortestad. Nu hij ouder geworden was en zijne schaapjes op het drooge - dat wil zeggen, zijn stuivertjes vergaard - had, deed hij zoo nu en dan eens een' goeden slag, en hield overigens de zaken van het kantoor aan den gang, om ze aan den gang te houden. Een' zoon had hij niet, om hem te vervangen. Antje was het eenige kind, dat eene reeds sedert jaren overledene vrouw hem had nagelaten. De dochter van eenen mede voorlang gestorven zwager woonde bij hem in, en de beide meisjes, zamen opgegroeid, waren warme vriendinnen, die de zorg voor het huishouden liefderijk deelden; de oude Heer was altijd gewoon te zeggen, dat men haar voor zusters zou aanzien. Emma had dan ook bij haren oom een leven als een vischje in het water; en indien zij al eens bedacht, dat antje eenmaal erfgenaam van een aanzienlijk vermogen zou worden, dan kwelde het haar weinig, dat hare goede ouders haar niets hadden kunnen nalaten, want zij kende oom en nicht, en wist wel, dat de eerste wel om haar denken en de laatste haar nooit hulpeloos laten zou. Zij gevoelde zich dus weinig afhankelijk, maar zorgde toch oplettend, de haar bewezene liefde altijd met dankbare voorkomendheid te vergelden.
Ééne zorg was er, waarmede de oude Heer zich lang had bezig gehouden. Zij was niet ontstaan uit de vrees, dat niemand naar antje zou omzien; want behalve dat de eenige dochter van eenen rijken vader daarvan zelden gevaar loopt, zag het meisje er ook goed uit, of, om het betamelijker te zeggen, zij was schoon. Hierin evenwel gaf haar emma niets toe; welligt overtrof deze hare nicht, en dit zou zij in de schatting van eenige jonge heeren, die er in het koffijhuis over zaten te praten, stellig gedaan hebben, indien de geldelijke vooruitzigten der meisjes hadden gelijk gestaan. Of de kas van haren vader inderdaad aan het gelaat van antje eene hoogere bekoorlijkheid bijzette, of liever

{==766==} {>>pagina-aanduiding<<}
het missen van ‘spijkers’ eene schaduw op de bevalligheid van emma wierp, laat ik onbeoordeeld.
De zorg van van w** bepaalde er zich echter toe, dat antje eenmaal een huwelijk zou doen, waarbij het kantoor aan eenen waardigen opvolger overging. Daartoe was nu ook wel in de woonstad stof voorhanden, maar de oude Heer had zijne eigenheden op dit punt, en daar waren al heertjes genoeg geweest, die hem achter den rug den eernaam van een' ‘lastigen oude’ hadden gegeven, daar hij beide de meisjes, maar antje vooral, gelijk men het noemde, ‘kort’ hield. Hij had echter sinds jaren naauwe handelsbetrekkingen gehad met iemand, die vooraan in Duitschland woonde, die oorspronkelijk een stadgenoot, ja, wanneer men het van grootvader tot oudoom uitrekende, nog een verre neef was. Zij hadden elkander sedert jaren niet gezien, maar kenden toch elkanders huiselijke betrekkingen. Zoo wist dan ook van w**, dat p** mede een aanzienlijk vermogen en twee zonen had; dat de oudste reeds in de zaken van den vader was opgenomen, en de jongste voornemens was, zich in Holland te vestigen, en aldaar een kantoor op te rigten, ten einde met zijnen broeder elkander de ballen van handelsspeculatiën geregeld toe te kaatsen. Die jongste zoon moest, naar de berigten, een knap jong mensch zijn, knap van lijf en leden en knap in den handel. Op dezen had onze oude Heer het oog geslagen, niet ligchamelijk, want hij kende hem niet, maar in gedachten. Een wenk had ingang gevonden, en tusschen de handelsvrienden was afgesproken, of eigenlijk afgeschreven, dat anton eens op een kijkje naar Holland komen zou, en dat, als anton aan den ouden Heer beviel, en de jongelui aan elkander bevielen, de rest zich wel schikken zou. Antje wist van die preliminaire dispositie over hare persoon niets ter wereld. Dit alleen wist zij, dat nog geen enkele vlieger was opgegaan, ook
die vlieger niet, dien zij nu zelve het liefst had zien opstijgen; maar men had, door antje aangaande vaders denkwijze op het punt van dien stand ingelicht, voorshands nog niet aan eene proeve, om den vlieger op te laten, durven denken, vreezende, dat de tamelijke vrijheid, die nu nog genoten werd, tamelijk zou worden ingekort, indien Papa merkte, dat er een kaper op de kust was.
Wanneer Papa namelijk de geschikte gelegenheid had, om de meisjes te waarschuwen tegen jonge lieden, die haar

{==767==} {>>pagina-aanduiding<<}
allerlei gekheid van liefde en trouw voorpraten mogten, dan had hij altijd door eene verrassende wending middel gevonden, om met eene waarschuwende predikatie te eindigen, die gerigt was tegen die gouden torren, met veelkleurige rokken, als die van jozef, maar waarbij de jozefs wel met een lantarentje te zoeken waren. ‘Zij moeten er zeker zijn,’ zeide hij dan, ‘maar sjouwerlieden moeten er ook wezen, en ik zou u toch geen van beide aan een sjouwerman geven.’ Kortom, van alle soorten van minnaars, die zich ooit of immer voor dochter of nicht mogten opdoen, was er geene soort, die stelliger op de stelligst mogelijke afwijzing kon rekenen, dan - een officier. Dat was zoo het zwak van den ouden man, en ik geloof stellig, dat hij hem zou hebben weggezonden, al ware hij een halve engel geweest, zoodra hij den soldatenrok had gezien. De meisjes hadden er wel eens om gelagehen, dat de man zoo tegen eene schaduw te veld trok, want officieren hadden zich nog niet opgedaan, en dan, meenden zij, ware het tijds genoeg. Maar partij meende, het kon toch gebeuren, en die heeren konden zoo mooi praten, en dan had hij er maar moeite meê, enzoovoorts. Kortom, dit liedje was al zoo dikwijls gezongen, dat zij het volmaakt van buiten kenden, en, wanneer ooit het geval zich opdeed, geene ignorantie konden pretenderen, maar wisten, dat zij tegen elke épaulet een zuur gezigt zetten, of tot mannen, die epauletten droegen, nog liever in het geheel geen gezigt zetten moesten.
Dat wist antje, en toch had zij nu, bij eene tante te N* logerende, verzuimd een zuur gezigt te trekken, toen een Luitenant hare kennis en aanstonds veel werk van haar had gemaakt. Foei! eene koude gril had haar over het lijf moeten loopen, toen zij hem zag, maar dat was niet gebeurd. Zij had hem niet te woord moeten staan, maar dat was niet gebeurd. Zij had hem den rug moeten toekeeren, maar dat was ook al niet gebeurd. Zij had, o gruwel! naar hem geluisterd, en in den beminnelijken jongman dat vreeselijke wezen niet gezien, dat vader er in zou gezien hebben; maar antje meende, dat vader ook zoo niet gesproken zou hebben, als hij julius had gekend; en de natuur was boven de leer gegaan, en antje had bemerkt, dat zij julius genegen was, hetwelk zij hem wel niet ronduit, maar toch eventjes gezegd had, en julius had haar niet eventjes, maar ronduit, en wel twintigmaal gezegd, dat hij haar regt

{==768==} {>>pagina-aanduiding<<}
hartelijk liefhad; en dit geloofde antje even goed, als zij altijd, maar nu met uitzondering van de afschuwelijkheid der officieren, haren vader geloofd had.
Zij had hem moeten zeggen, dat haar vader zoo schrikkelijk tegen officieren was, en haar voor den zoon van eenen handelsvriend bestemd had. Maar het laatste wist zij niet, en het eerste had zij hem immers wel tienmaal gezegd. Het had niet geholpen, en wat de jonge lieden daarover al hadden gepraat, weet ik niet; dit weet ik, dat de gouden dagen hunner ontlokene liefde maar al te spoedig voorbij waren; en dat vader, o foei, zoo spoedig! antje zou komen afhalen. Ach! de man wist niet, wat er te koop was; anders had hij antje veel spoediger aan de klaauwen van den tijger ontscheurd! Nu was goede raad duur. Julius had het meisje wel gebeden, hem te vergunnen, met haren vader over de zaak te spreken, hem zijne liefde te belijden, en zijne toestemming te verzoeken; de zwarigheden zouden, meende hij, wel uit den weg te ruimen zijn; maar antje, die den ouden Heer beter kende, bezwoer hem, dit niet te doen, daar dit het gereedste middel zou zijn, om voor altijd de gelegenheden af te snijden, elkander, hoe, dit wisten zij zelve niet, nog meermalen te zien en te spreken. Als ik het wèl heb, beloofden zij wederkeerig, elkander niet te vergeten. Zoo werd vader dan vooreerst buiten het spel gelaten.
En nu was het zeer toevallig, dat julius den dag van hun vertrek wist; zeer toevallig, dat hij, voor een paar dagen verlof gevraagd en verkregen hebbende, een paar uren hooger op gegaan, en daar op de stoomboot gekomen was; zeer toevallig, dat hij juist eene politieke kleeding had aangetrokken; zeer toevallig, dat hij met den rug naar de deur in de kajuit druk zat te schrijven; zeer toevallig eindelijk, dat antje juist bang was voor meer kiespijn, en daarom verzocht beneden te blijven. Het toeval schept er meer behagen in, de liefde te begunstigen. Zóó was het dan nu heerlijk weder, zoodat ieder onder de zonnetent op het dek was; en dat de oude Heer stellig bovenop zou blijven ten gevalle van zijne pijp, dit zullen de jonge lieden wel evenmin hebben afgesproken, als dat julius op de boot zou zijn zonder zijn schrikverwekkend gewaad, en antje zou verlangen op de sofa te zitten lezen.
Zij waren den ouden man te slim geweest; want dat ju-
{==769==} {>>pagina-aanduiding<<}
lius bleef schrijven, en antje ging lezen, zal ik mijnen lezeren liever niet verzekeren, uit vrees van mijne geloofwaardigheid in eens te verliezen.
Het was niet mooi van julius, dat hij den knecht van tien hofmeester omkocht, het was ook leelijk van dezen, dat hij zich liet omkoopen, iedere keer een teeken te geven, als Papa, zijne pijp uitgeklopt hebbende, eens naar beneden kwam, om te vernemen, of antje ook iets verlangde; maar dan zat julius weder aan een ander tafeltje te schrijven, en antje las, alsof er geld mede te verdienen was. Om de andere reisgenooten bekommerde men zich minder, en zoo gebeurde het al eens, dat de een of ander afkwam, een oogenblik in de kajuit bleef, ook wel met antje een enkel woord wisselde, en julius, om alle achterdocht voor te komen, ook wel eens heel eventjes een luchtje ging scheppen. Maar de liefde kan zich zoo moeijelijk geheel verbergen. Zij had zich ten minste niet geheel verborgen voor een' jongman, die ook van tijd tot tijd in de kajuit kwam, en niet onduidelijk het welgevallen opmerkte, waarmede de hem vreemde dame met den hem mede vreemden heer sprak. Hij zag het, maar bemoeide er zich niet mede. Zijne opmerkzaamheid was echter niet zonder invloed op hetgeen verder gebeurde. Hoewel hij aan tafel ver van antje, naast wie julius zich behendig had weten te plaatsen, en haren vader af zat, gaf juist de behoedzaamheid, welke zij in tegenwoordigheid van den laatsten in het oog hielden, te meer voedsel aan zijn vermoeden, dat de jonge lieden elkander zeer wel kenden en een goed oog op elkander hadden.
Men kwam te huis, en gelijk de mond zich ligtelijk opent over datgene, waarvan het hart vol is, zoo kon antje bij hare nicht niet geheel zwijgen van hetgeen gebeurd was, en eer de meisjes zich te slapen legden, wist emma, zoo niet het naaste, dan toch het voornaamste van de betrekking met julius, en vaders afkeer van officieren, door de nicht terstond als een schrikbeeld herinnerd, viel haar als lood op het hart. Het duurde lang, eer beiden den slaap konden vatten. Gedurig hadden zij elkander nog iets te zeggen.
De Heer van w** las, eer hij zich ter rust begaf, nog eenige brieven, gedurende zijne afwezigheid aangekomen. En onder deze was er een van den Duitschen handelsvriend, met berigt, dat anton zeer spoedig komen en zich vertoonen zou. Reeds den anderen morgen, op het kantoor zit-
{==770==} {>>pagina-aanduiding<<}
tende, ontving hij van dezen een briefje, met kennisgeving van zijne aankomst, en berigt, dat hij straks de vrijheid zou nemen, in persoon een bezoek te brengen. Dit, en wie de bezoeker was, werd aanstonds aan de meisjes berigt; maar wat de vreemdeling kwam doen, werd zorgvuldig geheim gehouden, - alleen gezegd, men zou dien middag een' gast aan hem hebben.
Hij werd op het kantoor ontvangen. Men verbeelde zich evenwel de verbazing, dat men wederzijds in elkander reisgenooten van gisteren herkende! Zij hadden zelfs zamen nog een paar woorden gesproken. ‘Wel, dan hebt gij ook gisteren reeds mijne dochter gezien; nu, gij zult haar straks nader leeren kennen, en gij zult weten, dat... nu, ja! ik wil niets meer zeggen: ik heb veel goeds van u gehoord; maar ik zal niet vooruitloopen. Gij zult ook eene nicht zien, die gij nog niet kent; zij woont bij ons in; wel! wel! dat wil wel treffen. Zamen op de boot, en zonder van elkander te weten! Nu, tot straks. Dan zie ik u aan mijn huis.’
De jonge Duitscher had reeds veel gehoord, maar bezat tegenwoordigheid van geest genoeg, om zich stil te houden. Hij wist wel, dat, indien de dochter hem beviel, en het hem gelukte hare genegenheid te winnen, deze voor hem in allen opzigte wenschelijke verbindtenis haar beslag zou krijgen; hij wist, dat de oude Heer van w** met dit plan was ingenomen; maar hij wist nu tevens, dat het de dochter was, die hij op de stoomboot gezien had, en hij had zeer wel opgemerkt, dat het tusschen haar en den heer, die mede aan boord was, iets meer dan eene dagelijksche kennis was. Maar hij had te gelijk opgemerkt, dat elke schijn daarvan in 's vaders tegenwoordigheid was verborgen. Hier moest dus eene geheime genegenheid plaats hebben. En zijn hart verzette zich tegen het denkbeeld, om, ten gevolge van vaderlijke schikkingen, betrekkingen te willen aanknoopen met een meisje, wier hart kennelijk aan een ander behoorde. Wat zou hij nu straks doen? Dit aan den ouden Heer openleggen? Zeker duister gevoel zeide hem, dat hij dan antje verraden zou, zonder iets daarbij te winnen, en daartoe kon hij niet besluiten. Na veel overleggens besloot hij, een paar regels te schrijven, te trachten, die ongemerkt aan het meisje, dat hem ligtelijk herkennen zou, in handen te spelen, en voorts den afloop der zaak aan het toeval over te laten.

{==771==} {>>pagina-aanduiding<<}

‘Tot over de ooren was hij verliefd,’ zouden onze voorvaders gezegd hebben; maar dat was te weinig. Van de voetzool tot de kruin, ja, zoo mogelijk, van de koppen der spijkertjes in de hak der laars tot het bovenste haartje van den bovensten bodem der zijden waterproef was hij verliefd - in een oogenblik verliefd geraakt; verliefd, dol, razend verliefd; heroïk verliefd; goedhartig verliefd tot smeltens, tot verdamping toe. Zijn hart scheen - scheen - scheen een krater van gas. Hij wist niet, wat hij zeide; dat beteekent niets; hij wist niet, wat hij zweeg; wat hij deed, wat hij niet deed; wat hij aanvatte, wat hij niet aanvatte; kort en goed, hij was smoorlijk verliefd.
‘En wie op wie?’
‘Dat spreekt immers van zelf, - anton.’
‘En op wie?’
‘Anton zeg ik immers.’
‘Wat? Anton op anton verliefd?’
‘Wel neen; ik meen -’
‘Arrigite aures (*), nu krijgen wij de rest in poëzij!’
‘Maar begrijpt gij niet, dat gij verder zult komen, namelijk in mijn verhaal, met mij niet, dan met mij wel in de rede te vallen.’
Dat begrepen zij juist en zwegen als - daar had ik bijna een woord geschreven, hetwelk in deze ware geschiedenis zeer te onpas zou gekomen zijn; want de eenige Duitscher, die er in optreedt, komt in een te gunstig licht voor, dan dat wij in zijne tegenwoordigheid ons een scheldwoord zouden veroorloven. Zij zwegen dan, en ik ging voort in mijn verhaal.

Onze Duitscher werd op den bestemden tijd ontvangen, en door den gastheer aan de dames voorgesteld. Behoeven wij te zeggen, dat hij zijne eerste opmerkzaamheid op antje vestigde, met de gedachte, dat hij eigenlijk hier was, om haar te leeren kennen; dat zij, volgens de schikkingen des vaders, het meisje was, wier genegenheid hij zou trachten te winnen, en dat... Het was wel noodig, dat de vader zijne dochter herinnerde, eenen reisgenoot van gisteren voor zich te hebben; want eene zeer flaauwe herinnering was,

{==772==} {>>pagina-aanduiding<<}
hoe kort het ook geleden ware, slechts van den jongeling bij haar overgebleven, zoodat het haar zonder die aanwijzing, welke echter weder geheel andere herinneringen in hare volle levendigheid opwekte, zou geweest zijn, alsof zij, zoo als men het noemt, hem wel meer meende gezien te hebben, maar zonder dat zij, hetgeen ook in zoodanig geval niet gevergd wordt, kans zou zien, om hem te huis te brengen (*). Anton echter, die dan ook op de boot minder gehad had, om zijne aandacht bij uitsluiting op te vestigen, en die antje veeleer met eenige opmerkzaamheid had gadegeslagen, herkende haar natuurlijk terstond. Maar met gansch andere gewaarwordingen hing zijn oog aan emma. Dit meisje had op hem terstond een' diepen indruk gemaakt; een indruk, die zelfs den vader niet ontging; of liever deze vond het min of meer vreemd, dat de vreemdeling onder het voeren van het algemeene gesprek van tijd tot tijd zijn oog naar de plaats, waar emma zat, liet heenglijden, en antje met minder opmerkzaamheid scheen te zien en te hooren. De oude man begreep, dat hij toch eigenlijk gekomen was om te zien en gezien te worden. Bij het laatste had hij hemzelven reeds gunstig genoeg voor zich ingenomen, om den wensch te voeden, dat het eerste met betrekking tot antje evenzeer het geval zou zijn. Maar alsof hij vreesde, dat de Duitscher zich vergissen zou, kwam hij op eens, zonder eenige aanleiding, dan een blik van zijnen gast, met de wonderlijke aanmerking tusschenbeiden: ‘Dat is mijne nicht, en dit mijne dochter.’ De meisjes, die de verbinding van denkbeelden in het hoofd van den ouden Heer volstrekt niet begrepen, zagen hem vragend aan; en deze, meenende in dat aanzien de vraag naar de reden te lezen, iets waarop hij niet verkoos te
antwoorden, zeide: ‘Ik weet wel, wat ik zeg; dat is mijne nicht en dit mijne dochter,’ waardoor hij het kluchtige van dit intermezzo althans niet verminderde, en anton, die de zaak zelf bemerkte, zeer in verlegenheid bragt; eene verlegenheid, waaruit hij, juist door den levendigen indruk, dien emma op hem maakte, zich niet wist te redden, zoodat hij zeer blijde zou geweest zijn, als dit debut afliep, indien niet de tegenwoordigheid der nicht hem eene ruime vergoeding ware geweest voor de vervelende

{==773==} {>>pagina-aanduiding<<}
handelsgesprekken van den oom, naar welke hij slechts juist zooveel luisterde, als noodig was, om geene dwaasheden te antwoorden.
Anton zag zeer wel in, dat van w** in hem met ingenomenheid zijnen aanstaanden schoonzoon wenschte; welligt zou hem dit eer eene verhindering dan eene bevordering van opmerkzaamheid op antje zijn geweest; nu gaf het aan de opkomende liefde tot emma nieuwen prikkel, en versterkte tevens zijne overtuiging, dat de eerste met den reisgenoot aan boord in eene voor den vader geheel verborgene betrekking stond. Nu, hij bleef er, als gezegd, ter maaltijd, en ging naar huis, mede als gezegd, tot over de ooren verliefd, maar - op de verkeerde. Zijne voorgenomene geheime correspondentie was in den steek gebleven.
Van genoegen wreef de oude Heer in de handen, toen de Duitscher des anderen daags een bezoek bragt; maar hij beging eene groote onvoorzigtigheid, toen hij naar het kantoor ging. Wanneer men de liefde wil forceren, zal men zelden zijn doel bereiken. Hij wilde nu reeds antje met anton een poos alleen laten, en liet dus emma onder een of ander voorwendsel bij zich roepen.
De mijn sprong echter verkeerd; want eer emma er weder was, wist anton genoeg, om zijn vermoeden ten aanzien van julius bevestigd te vinden; had hij antje zijne medewerking beloofd, en van deze wederkeerig de belofte verkregen, om zijne hulp te zijn bij emma. Dat ging alles binnen weinige minuten; maar de hoofdtrekken waren besproken, en beide veel geruster, dan eer Papa het vertrek had verlaten; want in zijnen ijver had deze reeds antje dezen morgen een - zoo hij meende - half oog, hetgeen voor haar een paar zeer heldere oogen was, in het raderwerk van zijn plan laten werpen. En hij miste zijn doel, want hij had er niet op gerekend, dat liefde list zoekt. En welke liefde hier list zou kunnen zoeken, hoe zou hij dit ook hebben kunnen weten?
Antje zeide in een gunstig oogenblik juist zooveel tot hare vriendin, als zij voorshands wilde, dat deze weten zou; en de oude Heer wreef nog wel vijfentwintigmaal zoo genoegelijk in de handen, ja hij had er aan emma in zijne verbeelding een fraai geschenk voor toegedacht, toen deze eene kleine ongesteldheid voorwendde: want anton had van Papa de vergunning gevraagd en gereedelijk bekomen, om door

{==774==} {>>pagina-aanduiding<<}
de dames op eene wandeling wat nader met de stad te worden bekend gemaakt; en dat antje zich, na vele tegenbedenkingen, eindelijk het overhalen, om deze taak alleen op zich te nemen - de oude Heer zag hen vergenoegd door het spiegeltje achterna, en wreef zich nogmaals de handen.
Helaas, wat werd hij verschalkt!

(Het vervolg en slot hierna.)






Volkslied.

Aan Koning willem II, na Hoogstdeszelfs Reis door de verschillende Gewesten des Vaderlands.

(Wijze: Te souviens tu.)

De Koning leev! Bij 't bloeijen van den vrede, 
Sla Hij 't bestuur met zorg en ijver gâ! 
‘De Koning leev!’ riep duin en strand en reede, 
En de Echo baauwt die blijde klanken na. 
‘De Koning leev!’ riep stad en land te gader, 
En nog weêrgalmt die eigen jubelkreet. 
Der zwakken steun zij Hij, der weezen vader, 
En aller hart zweert Hem den duursten eed. 
 
Die eed van trouw, Oranje toegezworen, 
Zal waarheid zijn bij 't laatste nageslacht. 
Het was geen klank, in de ijdle lucht verloren, 
Toen hart en mond den Koning hulde bragt. 
Roept ons de wet om onze trouw te staven, 
Niet vruchteloos klink' Willem's oorlogskreet! 
Dan strijdt het kroost op zijner vadren graven, 
En aller hand volbrengt den duursten eed. 
 
Dat wetenschap, dat kunst en handel bloeijen, 
En ons de vreê haar' milden zegen schenk'! 
Maar mogten weêr de staatsorkanen loeijen, 
Wij volgen dan des Konings eersten wenk. 
Herleeft de krijg, de Held zal ons geleiden, 
Die meer dan eens zeeghaftig met ons streed, 
Voor wien we alom gebloemte en palmen spreidden: 
Wij zwoeren trouw, en heilig is onze eed. 


Augustus, 1841.
a.f. sifflé.



{==775==} {>>pagina-aanduiding<<}

Zeldzame kunstgreep.

In het Weener Tijdschrift voor Kunst en Litteratuur leest men de volgende waarschuwing: Reeds meermalen heeft zich in Italië het geval opgedaan, dat een rondventer een vrij goed geschilderd stuk ten verkoop aanbood, en hetzelve, onder eenen vloed van schoone woorden en aanprijzingen, voor het werk van den eenen of anderen beroemden meester uitgaf. Wanneer men nu naar den naamtrek of het chiffre van dien kunstenaar zocht en het nergens vond, zeî de bedrieger: ‘Juist dit behoort ook onder de talrijke menigte der voortreffelijkheden van dit kunstwerk, dat men het chiffre met het bloote oog volstrekt niet zien kan, maar daartoe een zeer fijn vergrootglas noodig heeft. Ziehier heb ik er een; gelieve vostra signorïa nu slechts naar dit plekje te kijken, hier regts in den benedenhoek.’ En werkelijk zag men nu den naam van den opgegeven meester - maar hij die, daarop vertrouwende, het schilderstuk kocht, was toch bedrogen, want de naam was zeer fijn in het vergrootglas gegraveerd. - Thans vernemen wij bij toeval, dat men ook in Duitschland dergelijke bedriegelijke kunstgrepen begint te bezigen.


Oordeel van een' der hindoes, in Engeland verblijf houdende.

Twee Hindoes, die zich een paar jaren in Engeland opgehouden hadden, hebben hunne aanmerkingen over hun verblijf aldaar in druk uitgegeven. In dit geschrift vinden wij, onder anderen, ook eene schildering van het bezoek, hetwelk zij in de Opera aflegden. ‘Op het tooneel,’ zeggen zij, ‘zagen wij eene menigte meisjes, die allen eveneens gekleed en zeer mooi waren; zij dansten, maakten allerlei moeijelijke ligchaamswendingen, stonden op één been, draaiden er op als een tol in het rond, en staken het andere been waterpas van zich uit in de hoogte. Het was de laatste avond, waarop taglioni, eene hooggeroemde Italiaansche danseres, in Engeland zou dansen, en een Engelsche vriend, die ons menigmaal verzelde, vroeg, hoe haar dansen ons beviel. Wat hem betrof, hij was er geheel in verrukking over; maar ons liet het gezigt zeer koel, en wij verwonderden ons magtig, toen wij hoorden, dat zij elken avond, waarop zij het

{==776==} {>>pagina-aanduiding<<}
tooneel betrad, honderdvijftig guinjes ontving. Denk nu eens, honderdvijftig guinjes geeft men in Engeland aan een meisje, omdat het, even als eene gans, langen tijd op één been staat, vervolgens het andere regtuit steekt, in dien stand verscheidene malen ronddraait, zoo diep neigt, dat zij bijna op haar achterste zit, en nu eens naar de regter, dan naar de linker zijde van het tooneel springt. En voor dit uurtje draaijen en springen kreeg zij zoo veel, als zes wevers in Spitalfields (waar de fraaije zijdewerken vervaardigd worden) in een jaar tijds verdienen kunnen, wanneer zij elken dag veertien uren arbeiden!’
Ook de grafzerken en steenen op de kerkhoven verwonderden deze Hindoes niet weinig, en zij verzamelden verscheidene opschriften derzelve, waarvan zij er eenige mededeelen. ‘Op de grafsteenen,’ zeggen zij, ‘vindt men dikwijls allerzonderlingste dingen; somwijlen doen zij den levende den doode beklagen, somwijlen als 't ware den doode uit zijn graf de levenden aanspreken. Te Chatham lazen wij op zulk eenen steen, dat een man twee vrouwen begraven had; nadat de naam en de ouderdom der eerste opgegeven zijn, wordt vervolgens gezegd: ‘De Heer heeft ze gegeven, de Heer heeft ze genomen, de naam des Heeren zij geloofd!’ Weinige jaren daarna was ook 's mans tweede vrouw gestorven, en na haren naam en ouderdom volgt de spreuk: ‘Ik riep tot den Heere, en Hij verhoorde mij en verloste mij van alle kwaad.’


Treffend antwoord.

De schertsminnende Hertog van warburton bragt eens in eene zijner redevoeringen in het Hoogerhuis eene Bijbelsche geschiedenis te pas. Een Bisschop, die naast hem zat, dit eene wijl aangehoord hebbende, trok hem bij de mouw, en vroeg hem: ‘Wanneer zult gij eens ophouden te prediken?’ - ‘Zoodra ik Bisschop geworden ben,’ antwoordde de Hertog.


Aardig gezegde.

Een reiziger ergens in Noord-Amerika zijn' intrek in een logement genomen hebbende, vroeg men er hem, hoe het met handel en handelaars te Nieuw-York wel stond. ‘O,’ gaf hij ten antwoord, ‘velen zijn er weder op de been gekomen.’ - ‘Hoe zoo?’ vroeg men verder; ‘gaat het met de commercie dan weder beter?’ - ‘Neen, zoo meen ik het niet,’ zeiî hij; ‘ik wil maar zeggen, dat velen, die te voren koets en paarden hielden, thans weder te voet gaan.’



{==777==} {>>pagina-aanduiding<<}

Mengelwerk.

Voorlezing over de levenswijsheid, die Salomo's prediker ons leert. (*)

Kent gij, M.H., wanneer gij ernstig nadenkt, een vreemder, zonderlinger verschijnsel, dan het menschelijke leven? De mensch wordt geboren als onvolmaakt wezen op eene zeer onvolkomene aarde; langzaam en trapswijze ontwikkelt hij zijne natuurlijke en zedelijke krachten, en nu ziet hij zich eensklaps op het woelige tooneel des levens verplaatst, niet om daar werkeloos aanschouwer te zijn, maar om er ook zelf eene meer of minder belangrijke rol te vervullen. Welk een bont, onafgebroken en verward gewoel levert dit tooneel niet op! De meesten genieten, wat zij kunnen, met volle teugen en zonder mate. Op de eerste bedwelming, die de beker der vreugde hun opleverde, volgt onverschilligheid, smakeloosheid, afkeer, en het genot heeft voor hen deszelfs prikkel verloren. Anderen zijn gedwongen tot het ondergaan van diepe vernederingen of zware rampen. Zij dragen die morrend, of wel gevoelloos onder het leed, althans zonder eenig nut voor zichzelven. Genoegzaam allen zijn werkzaam tot bereiking van het een of ander doel; maar hunne werkzaamheid gaat van geen vast beginsel uit, streeft ongeregeld voorwaarts, werkt zichzelve tegen, en is vruchteloos. Middelerwijl vertraagt de tijd deszelfs ontembare vaart geen enkel oogenblik; en te midden van al dat genieten en walgen, van al dat lijden en treuren, van al dat slooven en zwoegen, wordt de mensch, naar zijne berekening bijna altijd ontijdig, gestuit door de hand des doods. Hij verlaat de wereld, om

{==778==} {>>pagina-aanduiding<<}
er niet meer op terug te keeren; en van de wijze, waarop hij den levenstijd heeft besteed, hangt het geluk of ongeluk van geheel zijn volgend aanzijn af. Zoo is dan het leven eene ernstige zaak, die waarlijk niet voor eene beuzeling mag worden gehouden. Zoo hebben wij dan hier op aarde eene les te leeren, die alleen hier geleerd worden kan, en die echter geleerd worden moet. Die les is moeijelijk. Niet gemakkelijk kan men het van iemand zeggen, dat hij in waarheid geleefd heeft. Zelfs geloof ik, dat men bezwaarlijk grooter lofspraak voor eenen afgestorvene zou kunnen uitdenken, dan juist deze. Het is immers waar, M.H., dat het regte leven eene kunst is; dat daartoe wijsheid, levenswijsheid vereischt wordt, en dat, zonder deze, niemand mag hopen het groote doel van zijn aanwezen op aarde gelukkig te zullen bereiken.
Kon het gezegde eenigzins strekken, om u in het denkbeeld van levenswijsheid dat belang te doen stellen, dat de zaak verdient, dan zou ik mij van uwe aandacht, belangstelling en toegevendheid kunnen overtuigd houden, wanneer ik u uitnoodig, om met mij over de ware levenswijsheid na te denken.
Verwacht evenwel niet, dat ik u hier op eigen gezag lessen van levenswijsheid zal gaan mededeelen. Liever wil ik met u een onderzoek over dit belangrijke vraagpunt aanvangen; liever met u aan eene erkende bron onzen gemeenschappelijken dorst naar levenswijsheid trachten te laven, en u daartoe met de ondervinding van eenen Wijze der gewijde oudheid bekend maken. Ik heb mij namelijk voorgesteld, om het boek de Prediker met u te beschouwen, als eene bron van echte levenswijsheid; of, met andere woorden, ons het beeld der ware levenswijsheid met die trekken voor den geest te brengen, in welke het den schrijver van dit voortreffelijk stuk voor den geest heeft gezweefd.
Lust het u mij in dit onderzoek te vergezellen, zoo leide het ons tot diepe hoogachting voor den man, wiens grijze ondervinding hem hier zooveel regt van spreken gaf, en vooral tot ernstig streven naar die wijsheid, die, even als zij

{==779==} {>>pagina-aanduiding<<}
ons leven leert, zoo ook, volgens het getuigenis des Predikers, haren bezitters het leven schenkt.
Het zal noodig zijn een paar aanmerkingen dit onderzoek te laten voorafgaan, ter bepaling van hetgeen wij door levenswijsheid verstaan, en ter beantwoording der vraag, in hoe verre het boek de Prediker als kenbron van ware levenswijsheid kan worden aangemerkt.
Wij allen weten, in welken zin het woord wijsheid in onderscheiding van geleerdheid gebruikt wordt. Drukken wij toch door het laatste eene hoog wetenschappelijke, theoretische kennis uit, door wijsheid integendeel verstaan wij die bedachtzaamheid, welke, op regte kennis van den waren aard en de wezenlijke waarde der dingen gegrond, ons overeenkomstig dezelve in denken, spreken en handelen op de regte wijze doet verkeeren. Levenswijsheid, d.i. wijsheid, om op de regte wijze en in den vollen zin des woords te leven, is de bekwaamheid, om zóó te leven, als met onzen aanleg overeenkomt; zóó, dat men, wat in dit leven te doen staat, op de beste wijze kan verrigten; zóó, eindelijk, dat daardoor het hooge doel des levens worde bereikt. Is het dus zeker, dat deze wijsheid, ook zonder geleerdheid verkrijgbaar, voornamelijk eene vrucht der ondervinding is, zoo vloeit hieruit van zelve voort, dat het letten op de levensondervinding van anderen een eerste pligt is voor ieder, die dezelve wil verkrijgen. Men zou echter kunnen vragen, of en in hoever juist het boek de Prediker als kenbron van ware levenswijsheid kan gelden. Het is hier natuurlijk de plaats niet, om de moeijelijke vragen over den oorsprong en den schrijver van dit boek te bepalen. Hetzij men het aan salomo toeschrijve, hetzij men (insgelijks niet zonder veel waarschijnlijkheid) het voor een voortbrengsel van lateren tijd houde, in hetwelk een ongenoemd schrijver zich in den persoon en den geest van salomo verplaatst, en eene navolging levert van des laatstgenoemden vooronderstelde levensbeschouwing, altijd spreekt hier toch ware wijsheid, op eigene ondervinding gegrond. Gevoel van onvoldaanheid met het aardsche moge hier en daar of eene sombere tint over zijne redenering

{==780==} {>>pagina-aanduiding<<}
werpen, of hem te veel op zinnelijk levensgenot doen aandringen, deugd blijft toch de slotsom zijner opwekkingen, en godsvrucht wordt als 's menschen hoogste goed voorgesteld. En, zoo het waarheid is, dat er geene deugd mogelijk is zonder geloof aan onsterfelijkheid der ziel, dan zal de schrijver van dit boek ook deze moeten erkend hebben. Te loochenen is het niet, dat dit geloof bij hem met hevige twijfelingen had te worstelen, vooral ontstaan uit het eenerlei lot, dat steeds op aarde den regtvaardige en den goddelooze trof; (Pred. III:19-21) maar toch de betere mensch behield bij hem de overhand, en met dit zijn geloof rees ook de zuiverheid der deugd, welke hij predikte. Intusschen zien wij dus ook in hem de klippen, waarvoor wij ons te wachten hebben; en ruimer wordt derhalve het gezigtpunt, waaruit wij het leven beschouwen, dan het standpunt was, waarop hij stond. Met deze beperking, die wij wèl onder het oog moeten houden, kunnen wij, geloof ik, 's Predikers wijze van zien de onze maken; en, in allen geval, waarin wij ook meenen van hem te moeten verschillen, het zal altijd wel een man zoo als de schrijver van dit boek moeten zijn, uit wiens mond wij een' schat van levenswijsheid zullen kunnen verzamelen.
I. Wat is levenswijsheid? II. Is zij begeerlijk? III. Langs wat weg is zij verkrijgbaar? - Ziet daar drie vragen, op welke wij het antwoord van den Prediker wenschen te hooren.

I. Om het beeld der levenswijsheid, zoo als de Prediker zich dit voorstelde, naauwkeuriger te schetsen, willen wij alles tot vijf bijzonderheden trachten te brengen: Hoe de ware wijze dit leven beschouwt. Hoe hij deszelfs vreugde geniet. Hoe hij deszelfs lasten draagt. Hoe hij zijn gedrag jegens anderen inrigt. Hoe hij de taak, hem opgelegd, volbrengt.
Bij de eerste vraag: hoe de ware wijze het leven beschouwt, herinneren wij ons al dadelijk salomo's uitspraak: ijdelheid der ijdelheden - 't is alles ijdelheid! Ziet daar het standpunt, waarvan de Prediker uitgaat, en

{==781==} {>>pagina-aanduiding<<}
waarmede hij te kennen geeft, dat al het aardsche weinigbeteekenend, bedriegelijk en vergankelijk is.
Inderdaad, slechts in eene zeer geringe mate kan, voor den wijsgeerigen beschouwer, het woelige tooneel dezer aarde belangrijk heeten. Geen genot kan het geheele hart zóó innemen, of het gevoel van ledigheid en onvoldaanheid blijft over. Geene ondernemingen zijn zóó belangrijk, dat zij ten volle belangstelling wekken kunnen. En doen zij dit ook al, schijnt het aardsche ons iets te beloven, schijnt er zich eindelijk iets op te doen, dat onze verwachting en onze behoeften bevredigt, weldra verdwijnt de begoocheling. Wat heil is er voor den mensch van al zijnen arbeid, dien hij arbeidt onder de zon? (I:3.) Die het geld liefheeft, wordt van het geld niet verzadigd. (V:9.) En zoo de rijkdom al niet door heillooze ondernemingen verloren gaat voor degenen, die na ons zijn zullen, (V:13) dan wordt die door deszelfs bezitter bewaard tot zijn eigen verderf (V:12); ja zelfs de wijsheid, van welker bezit men zich zooveel voorstelde, wordt vaak de bron van veel verdriets, (I:13) en te midden van al dat teleurstellende streven brengt de mensch zijne dagen door als eene ijdele schaduw, (VI:12.) Alles, waarop hij bouwde, stelt hem te leur, en hij zelf komt, te midden van vele vergeefsche pogingen, nader aan het graf. Nu gevoelt hij levendiger dan ooit de vergankelijkheid van al het ondermaansche in en rondom zich, en, terugziende op de baan, die daar achter hem ligt, zal de grijsaard het moeten bekennen: Hier werden de knoppen mijner hoop nimmer tot bloemen; dáár zocht ik echt goud en vond slechts klatergoud; hier droomde ik, dáár speelde ik, ginds beuzelde ik, elders greep ik naar rozen en kwetste mij aan doornen; ja, waarlijk, ijdelheid der ijdelheden - 't is alles ijdelheid!
Ten naauwste is met deze voorstelling verbonden eene andere van den Prediker, wanneer hij de wereld beschouwt als eene gedurige afwisseling van gelijksoortige en herhaling van vroegere tooneelen. Er is niets nieuws onder de zon. Ziet daar een onmiskenbare trek der levensbeschouwing van den waren wijze, die zichzelven niet moedwillig misleidt.

{==782==} {>>pagina-aanduiding<<}
De mensch treedt van het aardsche tooneel af, wordt kort betreurd en spoedig vergeten. Het eene geslacht gaat, het andere komt; de beken loopen in zee uit en keeren tot haren oorsprong weder; de zon gaat op en gaat onder; wat er geweest is zal er zijn, en wat gedaan is dat zal weder gedaan worden. In den eersten opslag zou men van iets meenen te kunnen zeggen: het is nieuw; maar neen, het was reeds daar in de eeuwen, die vóór ons geweest zijn. (I:4-10.) Dat het van ware levenswijsheid onafscheidelijk is, deze overtuiging met zich om te dragen, gevoelt gij zelve, M.H. Zij bewaart ons voor al te angstige spanning bij elke nieuwe nuance in het prisma des levens. Zij bevordert bij ons die heilzame kalmte van ziel, die elk verschijnsel op het aardsche tooneel gelaten afwacht, naauwlettend gadeslaat, en het weer voor andere kan zien wijken. Zij stemt ons tot beoefening der groote les: nil mirari, en bewaart ons voor schokken, die ons buiten ons evenwigt zouden brengen. En zij heeft bovendien de verdienste, dat zij met de striktste waarheid overeenkomt, omdat het leven in den grond eentoonig is, omdat deze wereld die der verschijnselen mag heeten.
Of meent gij, M.H., dat deze wijze van zien ons het leven zou doen verachten? Wij zouden dan vergeten, dat de Prediker dit leven nog uit een ander oogpunt beschouwt, namelijk als afhankelijk van Gods bestuur, en zich verder dan het graf uitstrekkende. Het is God, die aan de kinderen der menschen die moeijelijke bezigheid hier op aarde gegeven heeft. (II:10.) Alles wordt door Hem beschikt; en, ofschoon de mensch vaak zijn werk niet doorgronden kan, (VIII:17) toch slaat Hij, die hoog is boven de hoogen, het ondermaansche gade. (V:7.) Moge het ligchaam sterven, de geest keert tot zijnen oorsprong weder. (XII:7.) Door Hem ter vierschaar gedaagd, zal ons vergolden worden met onkreukbare regtvaardigheid, (XII:14) en de gevolgen van dit ijdele leven zullen zich alzoo in de eeuwigheid verliezen. - Ziet, M.H., wanneer met de gedachte aan het ijdele des levens zich deze overtuiging vereenigt, dan krijgt de levensbeschouwing

{==783==} {>>pagina-aanduiding<<}
eene hoogere rigting; de belangrijkheid des levens rijst in onze schatting; wij verheffen ons van de aarde en boven de aarde, en gevoelen ons, ja, aan het stof, maar ook aan God vermaagschapt. (XII:7.)
Om deze hoogere waarde des levens komt het ook ten volle met de echte levenswijsheid overeen, aan deszelfs genoegens deel te nemen. Welaan, beschouwen wij, ten tweede, volgens den Prediker, het levensgenot der ware wijsheid. Hooren wij van hem, zoowel wat het liefst, als hoe het best te genieten.
De ware wijze is inzonderheid gesteld op huiselijk geluk, en beschouwt dit als een der zuiverste en heiligste genoegens des levens. Niet alleen voor zichzelve bestaande, geniet hij, volgens 's Predikers les, (IX:9) het goede met de vrouw, die hij liefheeft, alle de dagen zijns ijdelen levens. Gewis, M.H., het zegt veel, zoo salomo schrijver van dit boek is, uit zijn' mond zulk eene les te hooren. Hoe ver ook in dit opzigt afgeweken, bleef hij dan toch nog opregte huwelijksliefde als het grootste geluk op aarde waarderen. Ziet daar echte levenswijsheid! Immers dit genot is het edelste en reinste. Wat men vereenigd geniet, geniet men dubbel, en ondervindt het, dat de liefde zaligheden oplevert, die nergens anders te smaken zijn. En aan dit huiselijk is landelijk geluk ten naauwste verbonden, zal men regt genieten: immers het genoegen des landbouws gaat alles te boven - een Koning is hij, wiens rijk het veld is. (V:8.) Zoo dacht de Prediker; en wie, die zuivere en onbedorvene levensvreugde weet te waarderen, zegt het hem niet na? Gewis, in den schoot der vrije natuur geniet men het aanzijn dubbel. Moge de schepping, die ons omringt, ook al niet zoo schoon als de Oostersche zijn, toch blijft zij een tempel Gods; toch drinkt men eerst dáár reine levensvreugde met volle teugen in; vreugde, die in het gewoel der steden ons ontvlugt. Denkt echter niet, dat de ware wijze, die het leven wenscht te genieten, van alle zinnelijke vreugde afkeerig is. De Prediker leert anders. Eet uw brood met vreugde, zegt hij, en drinkt uw' wijn van goeder harte.

{==784==} {>>pagina-aanduiding<<}
Laat uwe kleederen ten allen tijde wit zijn, en het uw hoofd aan geen balsem ontbreken. (IX:7, 8.) Immers, dat de mensch eet en drinkt, en het goede geniet van zijnen arbeid, dat is eene gave Gods. (III:13.) Het licht is toch zoo goed, en het is den oogen goed, de zon te aanschouwen. (XI:7.) Ware wijsheid is het dus, te genieten, wat men kan en mag. Maar op wat wijze?
Voorzeker zóó, dat men zich voor die klip wachte, waarop de Prediker schipbreuk leed, toen hij het leven alleen op zichzelf en niet in verband met het volgende beschouwde. Immers toen schreef hij de les van genieten zoo onbeperkt voor, als ware genot 's menschen hoofddoel en grootste goed. Voorwaar, zoo zoude onze levenswijsheid in de grootste dwaasheid ontaarden. Immers wat mag dwazer heeten, dan eeuwen op te offeren aan oogenblikken van genot? Maar, het zij ter eere des Predikers gezegd, de wijze man bleef hier zichzelven niet gelijk. Hij hervatte zich weder, en kwam tot het besluit, dat God te vreezen, en zijne geboden te bewaren, des menschen alles is. (XII:13.) En ziet daar dan ook de maatstaf voor elk levensgenot aangewezen, dat met echte levenswijsheid bestaanbaar is! Zietdaar te gelijk de grenslijn getrokken tusschen het geoorloofde en niet geoorloofde! En hoe dan nu elk waarlijk geoorloofd vermaak te genieten? Voor alle dingen, vergenoegd en tevreden. Immers wat baten de uitgezochtste genietingen en de grootste schatten zonder tevredenheid? Die altijd vorige tijden terugwenscht, en ze voor beter dan de tegenwoordige houdt, doet zulks inderdaad niet uit wijsheid. (VII:10.) Maar voorts zal de ware wijze bij zijn levensgenot steeds zorg dragen, dat het zijner waardig zij en zijne hoogere behoefte niet onderdrukke. Immers God heeft, naast de zinnelijkheid, ook het eeuwige in zijn harte gelegd. (III:11.) Niet gedachteloos ledigt hij den beker der vreugde; neen, gelijk hij het goede geniet ten dage des voorspoeds, zoo ziet hij toe tegen den dag des tegenspoeds, (VII:14) en gedenkt aan de dagen der duisternis, dat zij vele zijn kunnen. (XI:8.) Vooral houdt hij bij
al zijn genot dien grooten dag der verantwoording

{==785==} {>>pagina-aanduiding<<}
in het oog; en wanneer hij zich verblijdt en zijn hart zich verlustigt en wandelt in de wegen zijns harten en in de aanschouwing zijner oogen, zoo bedenkt hij tevens, dat God hem om alle deze dingen zal doen komen in het gerigt. (XI:9.)
Maar, naderen dan nu die dagen der duisternis, worden wij geroepen om 's levens lasten te dragen, hoe zullen wij dan hier ons als ware wijzen betoonen? Eene derde bijzonderheid, die wij van den Prediker leeren kunnen.
Vooreerst, de ware wijze draagt het leed der aarde met kalmte en kloekmoedigheid. Dwaasheid mogt het heeten, te wanen, dat ons iets vreemds overkomt, wanneer 's levens plagen ons treffen: wie de wereld kent, weet, dat ijdelheid haar titel en smarte het deel harer bewoners is. Daarom neemt de ware wijze bedaard het gedeelte op van den algemeenen last, die hem op de schouders wordt gelegd. En dat te meer, omdat hij in het lijden de beschikking des Allerhoogsten erkent. Immers Hij geeft moeite en zorg. (II:26.) Hij heeft alle die moeijelijke bezigheden den kinderen der menschen toegesckikt, om zich te bekommeren. (I:13.) En zou dan de mensch zich niet gaarne aan Hem onderwerpen? Gewis, hij draagt gewillig den last, hem met zooveel wijsheid opgelegd. En zou die last soms voor zijne schouderen te zwaar wezen, hij weet, er is een oog, dat ook voor den lijdenden liefderijk waakt: Hij, die hoog is boven de hoogen, slaat het alles gade. (V:7.) En zonder zijnen wil kan hem niets overkomen. Is hem dan de besturing van zijn lot onverklaarbaar, hij mort niet. Immers, hoe zoude hij rigten met dengenen, die sterker is dan hij? (VI:10.) Veel liever belijdt hij zijne onkunde, en zegt: Wie weet, wat goed is voor den mensch in dit leven? (VI:12.) Hij weet, dat de mensch Gods werk niet doorgronden kan, (IX:17) en daarom eerbiedigt hij hetzelve, (VII:13) en houdt zich overtuigd, dat God met de menschen regt handelt. (VII:29.) Inzonderheid beschouwt hij het lijden dezer aarde als een middel om wijs te worden voor een beter leven, en tracht

{==786==} {>>pagina-aanduiding<<}
er die groote lessen uit te leeren, die hem worden aangeboden. Hij weet het, door de droefheid des aangezigts wordt het hart verbeterd. (VII:3.) Hij ziet zich hier de gelegenheid geopend tot uitoefening der schoonste deugden, tot betooning van een' moed, een geduld, eene onderwerping, een vertrouwen, eene hope, die zich anders nooit zoo heerlijk in hem zouden hebben ontwikkeld: en daarom is niet alleen het lijden hem welkom, maar zelfs gaat hij liever in het klaaghuis, dan in het huis der maaltijden, (VII:2) omdat dáár het einde aller menschen en het harte der wijzen is; (4) daarom vreest hij zelf den dood niet, dien anderen als de grootste ramp beschouwen, want de dag des doods is beter dan de dag, waarop iemand geboren wordt; (VII:1) en, gelijk die beroemde wijze der oudheid, zou hij het lijden, dat hem moest treffen, te voren wel willen weten, om het, namelijk, niet alleen af te wachten, maar het zelfs te gemoet te gaan.

(Het vervolg en slot hierna.)


Briefwisseling met eenen Jood.

(Ten vervolge en slotte van No. XIV.)

VI.

Wel, nu, Mijnheer, gesteld dat ik Christen wilde worden: waar zal ik mij vervoegen? De Catholijken hebben inderdaad boven u, overigen, veel vooruit. Dat is ééne Maatschappij, één welgeordend ligchaam, dat van den beginne der Christenheid bestaat, en, zoo het beweert, onveranderd bestaat; waarbij men volkomen weet, waaraan men zich heeft te houden. Verandering of verschil van gevoelen kan daar verdeeling noch verbastering te weeg brengen; want er is eene hoogste regtbank, waarvoor ten laatste alles moet gebragt worden. En zoo eendragt magt maakt, dan schijnt deze kerk alleen geschikt om de wereld ten onder te brengen, en te maken, dat een-
{==787==} {>>pagina-aanduiding<<}
maal allen zijn ééne kudde onder éénen herder. Het blijkt daarbeneven, dat deze strikte bepalingen van geloof en (kerk) zeden niet beletten, dat de waarheid onderzocht, de geschiedenis, de wijsgeerte, de letteren beoefend worden: want het Catholijke Duitschland heeft zijne geleerden evenzeer, als het Protestantsche; en Frankrijk heeft in vroeger tijd kanselredenaars opgeleverd, die immer onder de besten zullen gerekend worden. Wat het Catholicismus wijders voor de kunsten gedaan heeft - bouwkunst, schilderkunst, toonkunst - dat behoef ik niet aan te wijzen. De naakte, Protestantsche Culte heeft niets, dat zij daartegen kan stellen.
Ondertusschen zou ik er mij toch moeijelijk toe kunnen begeven, om op nieuw zulk eene zinnelijke eerdienst te volgen. De priesterdwang zou mij schrik aanjagen. En op al de leerstukken, hoe vreemd, hoe schijnbaar strijdig ook met het getuigenis mijner zinnen, met mijn verstand, ja met alles, wat er redelijk aan mij is, geloovig amen te zeggen, dat zou mij zeker, ja, onmogelijk zijn. Ik geloof, men moet dat, in letterlijken zin, aannemen als een kindeken, van jongs aan er aan gewend worden, of op een' zeer lagen trap van beschaving staan, wanneer het tot ons komt.
Protestantsch derhalve! Maar hier vind ik niet dan verdeeldheid en onzekerheid. Hoe vele gezindten, en hoe veel verschil onderling bij die gezindten! Hoe veel weifeling omtrent den waren grond der Christelijke denkwijze! Hier den Bijbel alleen, daar, den Bijbel ja, maar naar de opvatting in kerkelijke formulieren bepaald - hier enkel het beschrevene woord, daar toch ook de overlevering, in zoo ver de eerste Heilige Conciliën wel beter onderrigt zullen zijn geweest, dan de latere geslachten! En dan dien Bijbel weer, hier zoo geheel en zoo streng als Gods woord beschouwd, daar met zoo groote vrijheid, met zoo groote stoutheid behandeld - hier het redelijk onderzoek het eenige middel om den Bijbel zelven te verklaren, daar den H. Geest als hoofdlicht daartoe! Wat moet ik er van maken? Waar moet ik mij vervoegen?

{==788==} {>>pagina-aanduiding<<}

Gij weet, wat er in de bijeenkomst, die aanleiding tot onze kennismaking gaf, over deze stof al voor en tegen gesproken werd. Ik behoef dat alles niet weer op te halen. Maar, zeg mij, is het niet moeijelijk voor iemand in mijn' toestand, om hier eene keuze te doen? En staat het wel geschapen, zoo lang de zaken dus staan, dat ooit de volheid der Heidenen zal ingaan en gansch Israël zalig worden? Althans, zoo lang gij elkander verdoemt en een echte Jood te dezen al ligt gevaar zou loopen om uit den regen in den drop te geraken. Neen, Vriend! dan liever gebleven die ik ben,
Uw' en aller braven liefhebbende Broeder, enz.


VII.

Ja, mijn Vriend! het is zoo, er heeft nog velerlei verschil van meening plaats. Maar zou men, hoe groot dit verschil ook schijne, toch niet mogen beweren, dat het bijzaken, uitwendigheden of zulke dingen betreft, die onze menschelijke bevatting te boven gaan, - wijsgeerige speculatiën, niet ongelijk aan die, van welke socrates de menschen terugriep, toen hij gezegd werd de wijsgeerte uit den hemel op de aarde verplaatst te hebben. Het is waar, men bevestigt ze met Bijbelwoorden. Maar zeggen die inderdaad alwat men in dezer voege leert, of geven ze er slechts eenige aanleiding toe, en worden wederom door andere uitdrukkingen, ik zeg niet tegengesproken, maar toch zoodanig bepaald en verklaard, dat men blijkbaar daaraan zoo groote waarde niet kan hechten?
Ik heb wel onlangs nog, in een zeer geacht tijdschrift onder ons, het gevoelen zien voorstellen, dat het bloote geloof aan de wonderen, dat is, naar het mij voorkomt, aan den Goddelijken oorsprong van het Evangelie, (*) niet

{==789==} {>>pagina-aanduiding<<}
zoo heel veel zou beteekenen. Het ware geloof, meent men, is daarmede niet gegeven. Er moeten een aantal bepaalde punten worden vastgesteld, tot welker hartelijke omhelzing niemand geraakt, dan door de werking van den H. Geest. Doch ik heb hierop verscheidene aanmerkingen.
De eerste en voornaamste is, dat ik de gewigtigste en belangrijkste waarheden van de Godsdienst zoo duidelijk in den Bijbel vind medegedeeld, dat men daaromtrent, onder verstandigen, niet wel kan verschillen, en doorgaans inderdaad niet verschilt. Het bestaan van een persoonlijk Opperwezen, Schepper, Onderhouder en Regeerder der wereld, algenoegzaam, heilig en goed - zijne dienst in geest en in waarheid, in dankbaarheid, vertrouwen, gehoorzaamheid - zijne wel: heiligheid, liefde, reinheid, allerlei deugd, allerlei volmaaktheid, naar het voorbeeld van Hem, dien Hij ons daartoe tot een' leidsman heeft gegeven - zijne genade voor schuldigen, die berouw hebben en zich bekeeren, in de zending, dood en opstanding zijns Zoons bevestigd - zijne bestemming van den mensch tot eeuwige heerlijkheid, hem naar zijn beeld

{==790==} {>>pagina-aanduiding<<}
hebbende geschapen, en van den beginne der wereld af alles in het werk gesteld, om hem daartoe te leiden en te voeren, van zijn' val op te rigten en op de baan van geloof en deugd te doen vorderen - inzonderheid door de zending van jezus op de wereld, als het licht, als den Heiland, als de toevlugt van allen, den Koning van het rijk der waarheid, wien Hij alle magt gegeven heeft in hemel en op aarde.
Ik zou dit verder kunnen uitbreiden. Doch ik schrijf geene geloofsbelijdenis. Ik vraag alleen: is dit zoo weinig? Of, zoo men hieromtrent overeenstemt, moet men dan niet geacht worden overal rust voor zijne ziele, aansporing tot een braaf gedrag, verheffing tot dankbare godsvrucht, volmaking van den geheelen mensch te kunnen vinden? En zou de wereld, zou er de kerk van christus niet waarlijk beter aan toe zijn, dan nu men, om onvruchtbare bespiegelingen en bijzaken, dat alles vaak vergeet, en de Godsdienst tot eene bron van haat en twistinge maakt?
De tweede is, dat ik in de gansche openbaring niet anders dan het werk van Gods geest erken - dat die geest mij toespreekt uit den geheelen Bijbel - dat ik hem eerbiedig in het bestaan en de inrigtingen der kerk, de leidingen der Voorzienigheid, en in de goede aandoeningen van mijn hart; maar dat ik aan geen aanhoudend wonder geloof, hetgeen, buiten of althans boven den invloed der middelen, dezen en dien hooger inzigt, volkomener deugd en ten gevolge daarvan eeuwige zaligheid zou verleenen, terwijl dit aan anderen geweigerd wierd. Verre zij het van mij te beweren, dat de mensch deze hulp gemakkelijk ontberen kan; dat hij geene ondersteuning van boven mag en moet afbidden, en dat God den opregten bidder niet zou kunnen of mogen verhooren. Ik beperk de magt des Oneindigen niet, maar beweer, dat Hij den toegang tot Hem voor allen even zeer geopend heeft.
Ja, moest ik zulk een wonder, als boven genoemd, inderdaad toestaan, ik zou dan niet kunnen nalaten te erkennen, dat de Catholijken, in dit opzigt, het verstan-
{==791==} {>>pagina-aanduiding<<}
digste gevoelen omhelzen. Zij toch kennen die hoogere hulp alleen aan de Herders en Hoofden der kudde toe, vooral aan de Bisschoppen, en den Vorst van dezen te Rome. Daardoor zou inderdaad de leer en tucht het best ongeschonden kunnen bewaard blijven; en hun licht en heiligheid deelden zich gereedelijk aan anderen mede. En, schoon ik gaarne toesta, dat de geschiedenis weinig bewijs voor het bezit dezer deugden bij vele hooge geestelijken heeft opgeleverd, hetzelfde kan van hen gezegd worden, die zich, in vroeger en later tijd, onder de leeken, op dit voorregt beriepen. En missen wij dit bewijs, wat blijft ons dan over, behalve de verzekering, misschien welgemeende verzekering, van den begunstigde zelv'?
Inderdaad, ik begrijp niet, hoe Roomschen en anderen, aan hun Rome vaak niet minder verslaafd, zoo kunnen ijveren tegen het Algemeene Christendom, dat is die waarheden van het Evangelie, welke allen aannemen, en waarvan wij zoo even de hoofdzaak aangaven; alsof dat, op de scholen geleerd en door eene bekende Maatschappij in hare werkjes verspreid, de jeugd zou bederven en de volwassenen op het dwaalspoor brengen. Ik wenschte toch wel te weten, welke der aangevoerde stellingen, en vooral hoe dezelve te zamen genomen, dien verderfelijken invloed zouden kunnen hebben. Leert men dan in de Roomsche of eenige andere kerk geen God, geene Voorzienigheid, geen eeuwig leven, geene deugd, geene genade, geen gebed en geen christus? En, zoo men omtrent het een en ander al meer leert en het nader bepaalt, wordt de mogelijkheid daartoe door den gelegden grondslag weggenomen? Het is waar, de schoolleeraars en schrijvers der bedoelde verhandelingen zijn geene Priesters, geene Godgewijde Heiligen in eenigen bijzonderen zin; maar zij dringen immers ook niet in de geheimen der Godheid, om daaromtrent iets te stellen of te ontkennen. Zij nemen geloovig aan, en deelen even vertrouwelijk mede, wat niemand ontkent, waaromtrent geen twist bestaat; eene betere Godsdienstleer en zuiverder zedekunde, dan de wijsheid dezer wereld immer wist uit te vinden. Laat de Prediker

{==792==} {>>pagina-aanduiding<<}
dat vervolgens wijzigen en aanvullen, zoo als het hem voegzaam voorkomt - laat biecht en vaste en kerk- en bedevaartgang daarbij komen, om het geloof te verlevendigen, de deugd te bevorderen, de godsvrucht te volmaken - waarom zouden zij niet? wat is er voor strijdigheid in met het vroeger geleerde? hoe zou er die kunnen zijn, indien anders een redelijk mensch en een regtgeloovige geene tegenstrijdigheden zijn?
Doch, werwaarts dwaal ik af? En toch is het geene afdwaling. Mijn oogmerk was, u te doen zien, dat er zoo groot en wezenlijk verschil tusschen de Christenen niet bestaat. Bij de Catholijken verschillen de vormen zeker grootelijks. Die kerk heeft met de oude gebruiken waarschijnlijk ook vele oude gebreken behouden. En het groot gezag der Priesters moge in sommige opzigten nuttig zijn, om de kudde des te beter te leiden, het staat, aan de andere zijde, onbetwistbaar aan misbruik bloot. Het heeft wel een schoone schijn, dat het koningrijk der hemelen zich daar als een onverdeeld geheel over den ganschen aardbodem zou vertoonen; maar kan de Paus ook zeggen: mijn koningrijk is niet van deze wereld? Is het eene gepaste navolging van het Jodendom, wanneer het Hoofd en middelpunt der Godsdienst op eene enkele plaats, als in de Hoofdstad der Christenheid, gevestigd is, en niet, zoo als naar Protestantsche denkbeelden, in den Hemel, in christus; waarbij men zich voor het overige aan de onderscheidene Staten zoo naauw en op zoodanige wijze aansluit, als de omstandigheden dit medebrengen - ten aanzien van zijn geloof en overtuiging slechts aan den Bijbel en zijn eigen geweten gebonden. Doch, hoe belangrijk deze vormen mogen zijn, zij zijn geene stellige beletselen voor het wezen der zake, om zich behoorlijk te ontwikkelen. In deze als in alle andere kerken zijn vele ware Christenen gevonden, vele Evangelische deugden gekweekt, en rust voor hart en geest aangetroffen.
Doch gij geeft zelf reeds genoegzaam te kennen, dat gij deze afdeeling der Christenheid niet zult verkiezen. Maar welke dan? Het komt mij voer, dat dit u geene afschrik-
{==793==} {>>pagina-aanduiding<<}
kende zwarigheid behoeft te baren. Zijt gij eenmaal van het Goddelijke des Christendoms overtuigd, neemt gij de openbaring Gods in den Bijbel ongeveinsd aan, dan vertrouw ik, dat men u niet ligt ergens den toegang zal weigeren, en dat gij u ook door geene te naauwe banden erg zult bekneld gevoelen. In allen gevalle staat u de keuze open, die u na het verhandelde ligt te gemakkelijker zal vallen.
Gij ziet, ik heb niet bepaald alle punten opgenomen, welke gij aangeeft. Een brief is geene verhandeling; men schrijft denzelven meer volgens hetgeen op het oogenblik onzen geest en ons hart vervult, dan wel naar eene vooraf bepaalde leiding. En ik houd het er voor, dat, althans in ons Vaderland, alle verstandigen (hier en daar een laudator temporis acti uitgezonderd) voor de hoofdzaak houden, wat ik als zoodanig heb voorgesteld. Komt het, ja, zoo in het rijm te pas, menigeen zou geene zwarigheid maken hiertegen op te komen, groote leemten in mijn voorstel aanwijzen, en een of ander punt, als 't ware, voor eene andere regtbank trekken. Zoo zegt men misschien: Wat helpt het weten, het historisch aannemen der geopenbaarde waarheid, als een werk des verstands? Ziet men niet, dat duizenden daarbij dezelfde onbekeerde, ongevoelige zondaars en liefhebbers dezer wereld blijven? Kan dat dan het ware zaligmakende geloof worden genoemd? Moet het hart niet veranderd worden? En doet dat de bloote leer? - Wat zal ik hierop zeggen? Het menschelijk hart is arglistig meer dan eenig ding; wie zal het kennen? De meeste menschen handelen niet naar hunne overtuiging, zijn het maaksel hunner aangenomene en dikwijls ook maar nageprate leerstellingen niet; er zijn vele andere zaken, die op hen werken, en bij slot zijn zij vrijwerkende wezens, die, naar zij het verkiezen, dus of zoo handelen. Men kan dus gerustelijk toegeven: de leer alleen doet het niet; de Voorzienigheid werkt ook langs andere wegen op den mensch; en al wisten wij ook dit naauwkeurig aan te wijzen, dan zouden er nog altijd raadselen genoeg voor ons overblijven. Het kan dus niet

{==794==} {>>pagina-aanduiding<<}
ontkend worden, het geloof van een welgesteld, berouwhebbend, heilbegeerig hart is eene geheel andere zaak, werkt geheel anders, en is op eene geheel andere wijze kracht en leven, dan waar het hart niet medewerkt, niet opneemt en er zich mede doortrekt. Doch, wat maakt dit alles uit? Toen jezus, met betraande oogen, uitriep: ‘Jeruzalem, Jeruzalem, hoe dikwijls heb ik u gelokt, gelijk eene klokhen hare kiekens; maar gij hebt niet gewild’ - zal het toch wel niet aan Hem, aan zijne leer of aan zijnen ernst hebben gelegen, dat zij niet wilden?
Doch, laat ik niet wederom op nieuw beginnen. Het is reeds te veel voor een' brief. En ik schroom niet, als in jezus naam en in den naam zijner kerk, te betuigen: wie tot mij komt, met opregt kinderlijk geloof tot mij komt, ik zal hem geenszins uitwerpen. Ik ben, enz.

N.S.







Iets over het christelijk kerkgezang.

Onlangs las ik, in No. IX van het vijfde Deel van het Maandschrift voor Christenen van den beschaafden stand, eene keurige bijdrage van den Eerw. broes, getiteld: Een woord over Psalm XXIII, XC en CXXXIX, (hymnen aan Gods volmaaktheden) aangewend tot regtspraak tusschen de voorstanders van het Psalmboek en die van het Evangelische Gezangboek ten openbaren gebruike der Christelijke Gemeente. Met waardigen ernst en scherpzinnig vernuft, den geleerden Schrijver zoo bijzonder eigen, handhaaft hij de hooge voortreffelijkheid der Lofpsalmen, ter eere Gods en van Zijne volmaaktheden gedicht, zonder daarom den doorgaanden inhoud van den Evangelischen bundel laag te schatten; en 's mans dusgenoemde regtspraak is veeleer het voorslaan van een vergelijk tusschen de tegenover elkander geschaarde voorstanders van Psalm- of Gezangboek, om van beide, bij de openbare vergaderingen der Christenen, een verstandig, onbevooroordeeld en afwisselend gebruik te maken.
In alle opzigten mag dit woord beschouwd worden, als, vooral in de dagen, die wij beleven, op zijn pas gesproken.

{==795==} {>>pagina-aanduiding<<}
Vermeldt toch het gerucht waarheid, dan zijn sommigen er op bedacht, om, met afkeuring der Evangelische Liederen en voorbijgang der nieuwe Psalmberijming, tot die van wijlen petrus dathenus terug te keeren, en is het daarom allezins gepast te achten, wanneer de waardij van hetgeen elders wordt voorbijgegaan of afgekeurd, met bezadigdheid en overtuigend, wordt aan het licht gesteld.
Verre derhalve van met den eerwaardigen en geleerden Schrijver in gevoelen te verschillen, ontvange hij veeleer hier mijnen dank voor dit lezenswaardig opstel, gepaard met den opregten wensch, dat zijn Christelijk woord moge dienstbaar wezen, om vooroordeel en partijdigheid, bij de voorstanders of bestrijders van Psalm- of Liederboek, te verminderen, en, zoo mogelijk, geheel te doen verdwijnen. Intusschen zij het mij vergund, om, naar aanleiding van het aangeprezen opstel, eenige denkbeelden omtrent het Christelijk Kerkgezang mede te deelen, welke mij voorkomen eenige overweging te verdienen.
Te regt prijst de Eerw. broes de Psalmen, en vóór allen de hymnen aan Gods volmaaktheden, ten Christelijken gebruike aan; maar het is mij sedert lange voorgekomen, dat het Profetische gedeelte der H. Schrift, nevens het boek job, eenen gadeloozen rijkdom bevatten, overwaardig om daaruit de stoffe te ontleenen tot kerkliederen, niet minder voegende aan den lof van den Allerhoogsten, dan de hoogstgeroemde Psalmen, van mozes, asaf en david afkomstig. Hoe veel verhevens, hoe veel groots en schoons vindt men niet bij den Oosterschen ossian, den diepgevoelenden en godvruchtigen job; hoe veel echte Poëzij bij den grooten jesaias? Leenen de hoogdichterlijke voorspellingen wegens den beloofden Messias zich niet uitnemend voor de zamenstelling van liederen, die op Christenfeestdagen, omstreeks Kerstijd of Paschen, in de Gemeenten des Heeren zouden kunnen worden aangeheven tot lof van den Verlosser? En zou de orakeltaal van joël, in eene Nederduitsche berijming opgenomen, niet heerlijk klinken op het Christen-Pinksterfeest? Zoodanige liederen, alhoewel door feilbare menschen vervaardigd, hadden dan toch het voordeel, aan de woorden des Bijbels ontleend te zijn; terwijl de dichters, den tekst volgende, (gelijk bij de berijming der Psalmen) geenerlei gevaar liepen, om dit of dat theologisch geschilpunt of kerkelijk leerbegrip aan te roeren, kwetsende

{==796==} {>>pagina-aanduiding<<}
voor de ooren van andersdenkenden. En hoe veel zouden zulke gezangen niet winnen, behalve aan bijbelsche regtzinnigheid, aan poëtische waarde, niet altijd even gelijkmatig over al de Evangelische Gezangen verdeeld? Stel ik mij verder voor, dat een aan job of jesaias ontleend lied worde aangeheven, onder de leiding van eene aan het verheven onderwerp voegende orgelmuzijk, dan verbeelde ik mij tevens de verheffing van geest en hart, die zich daarbij in de jubelende Christenvergadering zal openbaren. Nimmer toch zal ik den indruk vergeten, dien de uitvoering van händel's Messias bij mij verwekte, ter plaatse waar de Godspraak van jesaias: ‘Een kind is ons geboren, een Zoon is ons gegeven,’ enz. in de eenvoudige bewoordingen van den Hoogduitschen tekst, in gezegd Oratorium is ingevoegd, en volgaarne beken ik, dat destijds het eerste denkbeeld bij mij ontstond van de groote gepastheid der Profetische Schriften voor het Christelijk Kerkgezang.
Maar waarom zou men zich alleen bij het Oude Verbond bepalen, daar ook de Schriften van het Nieuwe menig onderwerp voor een Christelijk gezangboek kunnen opleveren? Sommige uitspraken van onzen Heer, die gewis sprak gelijk niemand heeft gesproken; enkele verhevene, soms dichterlijke uitboezemingen van den grooten Apostel der Heidenen, en menige liefdevolle vermaning van den zachtmoedigen joannes, hoe welkom zouden zij niet zijn aan eene echt Christelijke gemeente? En wilde men het Lam eenen hemelschen lofzang zingen, men had daartoe slechts het boek der Openbaring op te slaan.
Ik verbeelde mij, dat zulke Bijbelsche gezangen de Bijbelkennis niet weinig zouden bevorderen, vooral wanneer men (in zoo verre namelijk maat, rijm en dichterlijke behandeling dit gedoogden) den tekst zoo na mogelijk in het lied wedergaf, en met die Bijbelkennis tevens aankweeking van Bijbelschen en Evangelischen zin, vrij van menschelijke spitsvindigheden en dwaalbegrippen.
Eindelijk (want ik wil slechts wenken geven) zou men, door het vervaardigen en invoeren van een genoegzaam aantal Bijbelsch-Evangelische gezangen, aan onze godsdienstige bijeenkomsten eene niet geringe mate van opwekkelijkheid kunnen bijzetten. De Roomschkatholijke eerdienst heeft te veel zinnelijks, te veel uitwendig decorum, voor eene Godsdienst, die in geest en waarheid behoort te bestaan. De

{==797==} {>>pagina-aanduiding<<}
Kerkhervorming heeft echter daarvan welligt wat veel afgetard. Zal men dat terugnemen? Ik meene neen. Maar de Evangelische Kerk kan aan hare eerdienst een belangrijk toevoegsel van eenvoudige waardigheid bijzetten, door middel van een welgeordend Kerkgezang. Dit is wel iets zinnelijks, maar dat zich naauw met het onzigtbare en geestelijke vereenigen laat, en alzoo onschadelijk is te achten voor de bevordering van Christelijke gezindheden, volmaking en ware godsdienstigheid.
Ik heb mij, in de zamenstelling van dit vlugtig opstel, zeer beknopt uitgedrukt, en mij van eene meerdere ontwikkeling mijner denkbeelden onthouden, vermits er weinig kans bestaat, dat dezelve verwezenlijkt zullen worden. De verbeterde Psalmberijming is niet dan na veel tegenstands ingevoerd, en een nog sterker verzet is aan de Evangelische Gezangen te beurt gevallen; wie weet, welke bezwaren en vooroordeelen zich tegen een Bijbelsch-Evangelisch Liederboek zouden aankanten, vooral in de dagen, die wij thans beleven? Ik hield het daarom voor nutteloos, dit geschrijf verder uit te breiden, ofschoon ik het gronddenkbeeld niet geheel der vergetelheid wilde prijs geven; welligt komt men er, na eene halve eeuw, nog wel eens op terug, en gebeure dit ook nimmer, het zij zoo! Mijne bedoeling had niets anders ten oogmerk, dan de stichting en opbouwing der Gemeente van onzen Heer, hier te lande gesticht.
Ik besluit dit geschrijf met het leveren - niet van een model - maar van eene proeve, wegens de wijze, waarop men een Bijbelsch-Evangelisch Gezangboek zou kunnen zamenstellen. Het Oude Verbond is hierbij aan poëtische onderwerpen oneindig rijker dan het Nieuwe; en daarom wilde ik eene proeve uit het laatstgenoemde leveren, ter verduidelijking mijner bedoeling. Het gekozen onderwerp is uit de algemeen bekende Bergrede des Heilands, en wel uit derzelver aanvang, ontleend; waarom ik aan het lied den titel geef van:

	De zaligsprekingen.
Zalig zijn zij, die zich arm gevoelen, 
Arm van geest en arm aan eigenwaan, 
Die Gods eer en nooit zichzelf bedoelen! 
't Hemelsch rijk zal voor hen openstaan. 

{==798==} {>>pagina-aanduiding<<}

Zalig, wie hun zondenschuld betreuren; 
't Wezen kiezen boven valschen schijn, 
En dien troost alleen begeerlijk keuren, 
Die, door Gods genâe, hun deel zal zijn! 
 
Zalig zij, die, wat het lot hun baarde, 
Hier zachtmoedig zijn van hart en zin! 
't Erfbezit van een gereinigde aarde 
Wordt gewis hun loon en rijkst gewin. 
 
Zalig zijn zij, die, opregt van zeden, 
Hongren, dorsten naar de reinste deugd! 
't Zoet genot der hoogste zaligheden 
Schenkt hun eens verzadiging van vreugd. 
 
Zalig zij, die naar Gods wetten leven, 
Die barmhartig zijn gelijk als Hij! 
Zalig zij; hun zonden zijn vergeven, 
God zal ook barmhartig zijn als zij. 
 
Zalig zijn zij, die, opregt van harte, 
Vroom en rein aan God hun hulde biên! 
Boven de aarde en boven aardsche smarte 
Zullen zij het Godlijk aanschijn zien. 
 
Zalig, die, met innig welbehagen, 
Vrede stichten, waar de tweedragt woont! 
Kind'ren Gods is de eernaam, dien zij dragen, 
Waar de Liefde 't werk der liefde kroont. 
 
Zalig zij, die voor de waarheid lijden, 
Pal staan voor de zaak van 't heilig regt! 
't Hemelsch rijk is hun, ten loon na 't strijden, 
Als een erf des Vaders, weggelegd. 
 
Zalig, die, om Christus, smaad verduren; 
Wien vervolging op hun proefweg wacht! 
Zóó werd ook, in Salem's grijze muren, 
Aan Gods Heil'gen 's Hemels raad volbragt. 
 
Christ'nen! laat het denkbeeld u verblijden: 
Als ge uw kruis geduldig, willig draagt, 
't Heerlijk loon vergoedt uw smart en lijden, 
Dáár, waar voor u de eeuw'ge morgen daagt. 



{==799==} {>>pagina-aanduiding<<}

Het zal aan aanmerkingen op dit lied niet ontbreken, en gaarne zal ik van anderen eene betere bewerking van het voetstoots gekozen onderwerp te gemoet zien. Insgelijks erken ik, dat het gezang, bij eene meerdere uitbreiding, een dichterlijker aanzien bekomen kan. Dan het was mijn doel, om de woorden der Schrift zoo getrouw mogelijk en tevens met de minste bijvoegselen terug te geven, en daardoor mijne meening, omtrent de bedoelde soort van liederen, door eene enkele, zij het ook gebrekkige, proeve te leeren kennen.

Tot hiertoe was dit stukje geschreven en voor de verzending gereed gemaakt, toen eene toevallige omstandigheid, die verzending vertragende, tevens aanleiding gaf, om de geleverde proeve met nog eene te vermeerderen, genomen uit Rom. VIII vs. 35-39. Ik vermeen het te mogen betitelen:

	Verheffing van Christus liefde.
Wie zal van Christus liefde ons scheiden? 
Verdrukking, die vervolging baart, 
Gebrek, ontbering, boei of zwaard, 
Of wat we, om Christus wil, verbeiden? 
Gods woord heeft ons dit lot voorspeld, 
En 't magtloos woên van 't aardsch geweld, 
Dat, dag op dag, gereed ter slagting, 
Den dienstknecht als den Meester hoont, 
En, daar men hem met doornen kroont, 
Zijn dienaar prijs geeft aan verachting. 
 
Looft God! wilt Hem uw' dank betalen, 
Die grensloos ons heeft lief gehad, 
In wien we, op 't spoor, dat Hij betrad, 
Eenmaal verwinnaars, zegepralen! 
Ja, 't is gewis; geen bange nood, 
Geen rampvol leven, zelfs geen dood, 
Geen Engel, overheid noch magten, 
Niets, wat ons treft in 't aardsche dal, 
Niets, wat de toekomst baren zal, 
Ontrooft ons 't heilgoed, dat wij wachten. 
 
Geen onafmeetb're hemelbogen, 
Geen afgrond, waar de nacht gebiedt, 

{==800==} {>>pagina-aanduiding<<}

Verzwakt den juichtoon van ons lied, 
Waarmeê wij Gods genaê verhoogen. 
Triomf! verwinnaars zijn wij; ja, 
Zingt God ter eer'! 't Hallelujah 
Zij Hem gewijd, die ons zal leiden! 
Geen schepsel, hoe geducht in magt, 
Weêrstaat Gods ongeschapen kracht; 
Niets kan ons van Zijn liefde scheiden! 


13 Sept. 1841.
warnsinck.





Liefde zoekt list.

(Vervolg en slot van bl. 774.)

De liefde is beschroomd, maar jegens de liefde is zij vertrouwelijk. Nog geen drie straten waren doorwandeld, of anton en antje waren reeds als kennissen van vele jaren. Dat de laatste nu wist, in welke betrekking haar vader haren geleider tot haar wilde plaatsen, en de eerste daarvan mede geen geheim maakte, deed daaraan wel het meeste; dat zij elkander beide in de zaak hunner harten noodig hadden, deed het overige. Antje nam aan, het hare te doen, om emma gunstig te stemmen voor den voor haarzelve bestemden bruidegom, en deze beloofde wederkeerig, den officier, ware het maar mogelijk, bij Papa binnen te loodsen. Het overige zou zich, meenden de jongelieden, zoo het op geene korte baan was, dan op eene lange wel schikken. Antje begon min of meer eene zamenzwering tegen haren vader te helpen smeden; zij deed dit met eenen jongeling, dien zij nog slechts een paar dagen kende. Had zij het oogmerk zijner komst vooraf gekend, zij zou hem gevreesd en gehaat hebben; nu was hij haar broederlijke vriend geworden. Zij wist, in welk logement julius zich ophield, en nog denzelfden avond begaf zich anton derwaarts.
Gelijk een ervaren veldheer eerst in het algemeen zijn hoofdplan van aanval vormt, en dan daarna meer in de bijzonderheden uitwerkt, zoo begrepen ook onze beide wandelaars, dat de hoofdzaak voor het oogenblik die was, dat men julius met den ouden Heer in kennis bragt. Het middel daartoe was spoedig gevonden. Anton liet zich bij den krijgsman aandienen, en bragt terstond zijne zaken ter tafel.

{==801==} {>>pagina-aanduiding<<}
Zij spraken niets meer af, dan dat de Duitscher zijnen nieuwen bekende als eenen ouden vriend, hier toevallig gevonden, aan den vader van antje zou voorstellen, echter zorgvuldig vermijdende, dezen te doen weten, dat hij een degendrager was. Dit moest wel eenmaal uitkomen; maar de jongelingen meenden, en dat met regt, dat vaderlief eerst den mensch moest leeren kennen, en dat het altijd nog tijds genoeg was, om hem te vertellen, dat deze den gevreesden rang bekleedde.
Zoo gezegd, zoo gedaan. Met het ernstigste gelaat van de wereld kwam anton met de vertelling voor den dag, dat hij een' ouden vriend had aangetroffen, die in de hem geheel vreemde stad een dag twee drie om zaken vertoefde. Dat de jongeling, die bereids de vergunning had, om dagelijks van huis en tafel gebruik te maken, ook de vergunning kreeg, om er zijnen vriend te brengen, verstaat zich. Maar als Papa zijnen man op de stoomboot goed had opgenomen, zou hij van die naauwe vriendschap tusschen de beide heeren geen haar bemerkt hebben. Dat had hij nu voor zijnen afkeer van brillen, buiten lezen en schrijven! Antje hield zich onverbeterlijk; men zou gezworen hebben, dat zij den vriend van haren vriend nooit had gezien. Papa werd netjes ingepakt, ook door julius, die zich met zijn gansche hart in het allerbeste zondagspakje van zijn verstand, wellevendheid en aangenaamheid vertoonde. Zelfs werd hij ter maaltijd genoodigd; en de goedhartige, maar op dit punt stijfzinnige man had, o wonder! het verschrikkelijke monster - eenen militair - aan tafel. Intusschen had het moeite genoeg in, door kunstige wendingen alle navraag naar stand en betrekking te ontduiken. Dit gelukte evenwel zonder eene regtstreeksche leugen, die ik waarlijk geloof, dat de jonge lieden zich onbeschaamd zouden veroorloofd hebben.
Emma was ten aanzien van julius in het geheim ingewijd. Zij werd het na diens vertrek in nog een ander geheim; te weten, dat anton - wat behoeven wij veel woorden? Zij was hem mede niet geheel ongenegen. Antje wist het vuurtje goed aan te stoken, en reeds lang had anton op zijne liefdeverklaring een niet geheel afwijzend antwoord bekomen, toen de oude Heer nog in de heilige overtuiging verkeerde, dat de zaken zeer goed gingen, en de Duitscher weldra met zijn aanzoek voor den dag komen, en antje's onder nadere vaderlijke goedkeuring gegeven jawoord mede-
{==802==} {>>pagina-aanduiding<<}
deelen zoude. Dat julius brieven schreef, en anton voor tusschenpersoon in het ontvangen en bezorgen derzelve speelde, meen ik, gehoord te hebben. Of antje zich dit enkel liet welgevallen, dan of zij antwoordde, en alzoo den armen anton min of meer gelijk maakte aan een' waterput, waarin de eene emmer naar boven gaat, terwijl de andere daalt, - dit vermeldt de bron, waaruit ik mijn verhaal ontleen, met geene syllabe. Emma zou het zeker over haar hart niet hebben kunnen krijgen, oom zoo te bedriegen; maar de bevordering van antje's geluk hing er aan, en dit was het gewigt, waarmede zij de veiligheidsklep van haar geweten bezwaarde. Antje, die zeer wel wist, dat vader, wanneer hij zich in zijn plan, ten opzigte van haar en anton, zag teleurgesteld, niet gemakkelijk zou te bedaren zijn, en even moeijelijk emma aan zijn' jongen vriend geven, liet zich alles welgevallen, en zoo bleef de zaak vooreerst in statu quo. Anton had en hield een' liefdehandel, zoo de oude Heer meende met antje, en emma zag zonder jaloerschheid, dat het in 's
mans tegenwoordigheid ijverig op antje gemunt scheen.
Een bijzonder toeval, dat julius onverwacht en ongezocht in de gelegenheid stelde, om zich diep in de genegenheid van van w** te wikkelen, maakte aan al dit intrigueren een einde. Niemand van de jonge lieden had die uitkomst durven hopen. Zij overtrof aller verwachting. En wat er nog het allergelukkigste van was, zij ontsloeg hen van het smeden van verdere zamenzweringen tegen den ouden officieren-antagonist, en van het in praktijk brengen der Jezuitsche grondstelling, dat de middelen door het doel worden geheiligd.

Julius was weder om zaken in de stad. Die zaken bestonden evenwel alleen in het verlangen, om zijne beminde te zien en te spreken, waartoe hem dan ook door medewerking van anton en emma, die het geluk, dat zij zelve genoten, ook aan anderen gunden, vrij goede gelegenheid gegeven werd. Hij had aan het huis, waar men hem zoo beleefd ontving, een bezoek gegeven, waarbij antje dan weder ongezouten geveinsd en anton met dubbele voorkomendheid behandeld had.
Op denzelfden morgen, dat julius, die des namiddags op reis zou gaan, nog vroeg een kort afscheidsbezoek gebragt had, hield eene fraaije kales voor het huis van den Heer

{==803==} {>>pagina-aanduiding<<}
van w** stil. Als ik nu eene verdichte geschiedenis schreef, zou ik daar ik weet al niet wien doen uitklimmen; maar ik mag de waarheid niet te kort doen. Er klom niemand uit, maar de meisjes klommen er met den ouden Hollander en den jongen Duitscher in, om een' grooten tour te gaan rijden, en eerst, wanneer de vale avond met zijne vleugelen het aardrijk zou dekken, terug te keeren. De beide dienstboden hadden in last, na het voormiddag-huiswerk den dag te gebruiken tot het schoonmaken van den koepel in den tuin buiten de stad. Verblijd over het fraaije weder, dat den togt begunstigde, gaf men nog de laatste bevelen, deed het laatste onderzoek, of ook iets vergeten was, beval alle voorzigtigheid aan met vuur en sluiting, en reed af.
Het togtje beantwoordde geheel aan het oogmerk, want het gaf eenen dag van aangename uitspanning. Anton en emma zouden er nog veel meer genot van gehad hebben, indien de eerste niet gedurig tusschen de schroeven eener voorgewende vrijaadje met antje gezeten had, die in de grappige tooneelen, waartoe deze persoonsverwisseling nu en dan aanleiding gaf, eene kleine vergoeding vond van de aandoening, die de scheiding van haren beminde haar dezen morgen had veroorzaakt. Om den dag van pret nog prettiger te maken, hadden zij 's namiddags den inval, om voor een keer van rollen te wisselen. Antje zou emma en emma antje zijn; die van het viertal zich vergiste, zou op eenige versnapering onthalen. De oude Heer was regt vrolijk, en vond, dat anton zich in zijn gedrag omtrent de meisjes nu onverbeterlijk wist te houden, en dat antje goed kon veinzen, als emma door anton behandeld te worden. Met welgevallen merkte hij op, dat zijne dochter daaronder toch waarlijk niet regt vrolijk was. Jammer, dat een noodlottig toeval dit alles op eene zoo ontrustende wijze zou doen eindigen.
Welgemoed en vrolijk kwam men des avonds te huis. Niet zoodra was men echter afgestegen, of de dienstbode, die de deur opende, riep uit: ‘Gelukkig, dat gij te huis zijt, Mijnheer!’
‘Wat is er dan gebeurd?’
‘O! wij zijn in de doodelijkste onrust.’
‘Maar wat is er dan?’
‘En als die heer er niet geweest was.....’
‘Welke heer?’

{==804==} {>>pagina-aanduiding<<}

‘Hij heeft wacht gehouden en ons helpen onderzoeken.’
‘Maar wat is er dan te doen?’
‘Er is gestolen. De heer zal het u alles vertellen. Wij zijn als een beroerde zee.’
Men vloog naar binnen. Reeds in den gang kwam hun iemand te gemoet, dien men al spoedig herkende voor - julius.
‘Wat is er? Wat is er gebeurd? Wat is er toch?’ ging het verward dooreen.
‘Mijn hemel, julius, gij hier, wat is er?’ riep anton.
De meisjes waren op het punt van een zenuwtoeval. De vader stond te beven en zocht met moeite een' stoel. Na eenige oogenblikken van verwarring, van staan, van zitten, van heen en weder loopen, van waterdrinken, zeide julius: ‘Weest bedaard. Het is gelukkig afgeloopen. Het beste is, dat ik het u geregeld vertelle. Anders spreekt alles door elkander. - Ik ging dezen namiddag, gelijk gij weet, naar de diligence. Mijn koffer had ik reeds vooruitgezonden: ik was dus alleen. Juist toen ik den hoek hier in de straat omsloeg, zag ik twee vreemde manspersonen, eene groote mand dragende, op uwe stoep stilhouden. Een van hen trok een' sleutel uit den zak, en opende de deur, even alsof hij hier te huis behoorde. Dit verwonderde mij, omdat ik wist, dat gij allen zoudt zijn uitgereden, en ik toevallig had vernomen, dat ook de meiden niet te huis zouden zijn. Echter moet ik zeggen, dat ik er weinig op nadacht; doch juist toen ik het huis voorbijging, belde een derde persoon aan, die door een der beide anderen onmiddellijk werd ingelaten. Nu vloog mij de gedachte duidelijk door het hoofd, dat hier niemand, althans niemand buiten de dienstboden, te huis was. Zonder eenig bepaald voornemen stapte ik de stoep op; en, ofschoon men de deur voor mij poogde te sluiten, rukte ik die open, en zag deze twee mannen in den voorgang staan. Zonder juist te weten, wat ik deed of doen moest, riep ik onwillekeurig naar boven: “Kom eens af; daar zijn menschen.“ Onmiddellijk daarop hoor ik de voordeur toeslaan, zie om, en mand en mannen zijn verdwenen. Ik open de deur, en zie hen juist een dwarsstraatje inslaan. Wat zou ik nu doen? Ik hield het voor zeker, dat het dieven waren, die van de afwezigheid der bewoners gebruik maakten, om het huis te bestelen. Aan mijne reis met de diligence dacht ik niet meer. Mijn eerste roep was aan de meiden -

{==805==} {>>pagina-aanduiding<<}
geen antwoord. Het huis aan zichzelf overlaten, om de dieven te achtervolgen, dit achtte ik evenmin raadzaam. Straatgerucht maken en buren roepen wilde ik ook niet. Ik nam dus, voor het oogenblik, door den nood gedrongen, de vrijheid, Mijnheer van w**, om over uw huis te beschikken.’
‘Voortreffelijk,’ viel deze hem in de rede; ‘maar spoedig, zeg mij, hoe liep het af? En wat is er meer gebeurd? Ik ben zoo ontsteld, dat ik niet weet, wat te doen.’
Julius vervolgde: ‘Ik sloot eerst de voordeur zorgvuldig aan grendels en ketting, zocht daarop in de keuken een mes, en ging den eenen, die nog in huis was, opzoeken.’
‘En dat durfdet gij alleen?’
‘Een militair kent geene vrees.’
‘Mijn hemel, Mijnheer! gij zijt, gij zijt een.....’
‘Zoo aanstonds over mijzelven; laat mij voortverhalen. Ik was er toch niet volkomen zeker van, dat.....’
‘Mijnheer, zijt gij.....’
‘Niet volkomen zeker van, dat er slechts één meer in huis was, schoon ik alle reden had, om het te denken. Ik besloot dus voorzigtig te zijn, en kamer voor kamer te onderzoeken. Het was wel vrijpostig, maar de nood dwong mij, daar ik hier vriendschap genoten had, en mij dus nu verpligt rekende, om.....’
‘Dat zou nu alles goed en wel zijn, Mijnheer; maar gij zijt, naar ik bemerk, een militair. Een officier, Mijnheer, een officier.....’
‘Nu,’ zeide julius, eenigzins spijtig, ‘ik heb dan toch geen berouw van hetgeen ik meende te moeten doen. Ik onderzocht dan kamer voor kamer, elke deur achter mij op het nachtslot doende, zoodat de dief, wanneer hij zich ergens in kassen of ledekanten verborgen heeft, want ik wilde niet zoo onbescheiden zijn alles te doorzoeken, nu hier of daar gevangen zit. Maar dat geloof ik niet; want toen ik eindelijk bij den zolder kwam, hoorde ik daar een' zwaren slag en het kletteren van eenige glazen. Toen ik er bij kwam, waren een paar stoelen omgeworpen, eene kist stond onder het dakvenster; ik weet niet of die daar behoorde, maar zij scheen er heen gesleept te zijn; het dakvenster zelf was stukgeslagen, en ik heb niemand of niets gezien. Alleen komt het mij voor, dat het niet enkel om stelen bij den dag is te doen geweest, want ik vond op den zolder dit vuurslag

{==806==} {>>pagina-aanduiding<<}
liggen. Begrijpende, dat men den weg, dien men uitgegaan was, ook weder kon inkomen, bleef ik op den zolder, tot dat ik uwe bedienden aan de voordeur hoorde, die zij natuurlijk met den sleutel niet konden openen. Ik deed dit van binnen. Gij kunt begrijpen, hoe ontsteld zij waren, toen ik het geval verhaalde. Eene van haar heeft een' timmerman geroepen, die het dakvenster met een paar planken heeft digtgespijkerd, en nu ben ik hier gebleven, omdat het voor mijn vertrek toch te laat was, en ik uwe bedienden niet aan hare vrees, die haar welligt tot verkeerde dingen zou hebben uitgelokt, wilde overlaten. Thans biede ik mij aan, om nogmaals het huis te helpen doorzoeken, waarbij ik wel zal vooruitgaan.’
Met gespannen verwachting had men het verhaal van julius hooren beginnen, met belangstelling het gehoord, en roerloos zat men een oogenblik, nadat hij geëindigd had. Niet alleen dacht men aan hetgeen had kunnen worden geroofd, aan de zware schade, die men daarin had kunnen hebben, maar eerst en meest aan het levensgevaar, dat men zelf had kunnen loopen. Indien eens een der dieven, of ook meer, zich hier of daar in het huis hadden verborgen; indien zij eens, begunstigd door den nacht, hadden willen stelen, hoe ligt had, bij vrees voor ontdekking, moord van een of ander der huisgenooten.... Dit denkbeeld was niet onnatuurlijk, bij het vinden van vuurslag; het verschrikte hen, en niemand had woorden genoeg tot lof van den kloeken julius, die met schrander beleid dit alles had gekeerd, en oorzaak was geworden, dat men met den schrik was vrijgekomen. Zelfs de oude van w** scheen voor een oogenblik den noodlottigen stand te vergeten, en drukte hem dankbaar de hand, zijne erkentenis betuigende aan den moedigen jongeling, wien hij zoo veel te danken had.
Thans werd raad gehouden, wat men doen zou. Het besluit was, dat men aanstonds het gansche huis nog eens naauwkeurig zou doorzoeken, gelijk ook werd bewerkstelligd. Julius ging vooruit, in de eene hand een licht, in de andere een' ouden hartsvanger houdende, dien men niet anders uit de lederen scheede had kunnen krijgen, dan door de laatste stuk te snijden. Daarop volgde de oude Heer, gewapend met een pook; dan de meisjes en dienstboden, en eindelijk, op verzoek der vrouwen, anton, tot dekking van den trein. Geen kamertje, geen hangkas, geen ledekant

{==807==} {>>pagina-aanduiding<<}
werd overgeslagen. Zelfs kastjes, waarin geen hond, laat staan een mensch, kon kruipen, werden door de beangstigde dienstboden geopend. Niets werd van zijne plaats gevonden. Het bleek dus, gelijk trouwens waarschijnlijk was, dat er slechts één, na de vlugt der twee met de mand, was overgebleven, die het dakvenster had opengebroken en daardoor óntvlugt was, gelijk de Heer van w** de mogelijkheid daarvan, door eene zeer breedvoerige beschrijving van de daken zijner buren, bewees. Het beste bewijs echter was in loco te vinden. De kist was inderdaad van hare plaats geschoven, gelijk aan strepen op den grond te zien was, en scheen den dief te hebben gediend, om het dakvenster, welks glazen ruiten aan stukken verstrooid lagen, te bereiken. De provisionele toespijkering werd voor den nacht voldoende bevonden, en zoo keerde de trein naar beneden terug, elk met gissingen en weder gissingen. Voorts werd bepaald, dat, voor alle veiligheid, de beide heeren er dien nacht zouden blijven, en met tiendubbele zorgvuldigheid werd de gewone avondsluiting ditmaal nagezien. Men kwam gedurig terug op julius, die door den ouden van w** geheel niet als een officier werd aangezien, maar gul en hartelijk behandeld en toegesproken, en zich verheugde in het geluk der nabijheid van zijne geliefde, waartoe de gebeurtenis van dezen middag hem den weg had gebaand, en deze verheugde zich heimelijk over een voorval, dat hem gelegenheid had gegeven, om zich bij haren vader verdienstelijk en geacht te maken.
Julius vertrok reeds dienzelfden morgen, met belofte van eerlang terug te komen. Hij deed dit meermalen; en telken male, als hij heenging, kon de oude Heer zich niet onthouden van te mompelen: ‘Een charmant mensch! 't is toch jammer, dat hij officier is!’ Met dat al klom hij hooger en hooger in de genegenheid van den vader van antje; en die vader vond het hoe langer zoo jammerder, dat hij een officier was; iets, hetgeen hij zelfs tegen de meisjes niet kon zwijgen. Deze vonden het juist zoo heel jammer niet, want onder officieren konden, meenden zij, ook heel wel brave en hupsche menschen zijn.
Het was na eenigen tijd eene bittere teleurstelling voor den goeden man, dat anton hem, eerst met vele omwegen, daarna met ronde woorden verklaarde, hem niet om de hand van antje, maar om die van emma te vragen. Hij had zich gevleid, zijnen gunsteling (want dit was de Duitscher ge-
{==808==} {>>pagina-aanduiding<<}
worden) eenmaal zoon te noemen. Het viel hem zwaar, die hoop te zien verdwijnen; maar te zeer beminde hij emma, om haar geluk te willen verhinderen, en antje, dacht hij, moet nooit trouwen met iemand, die haar uit speculatie neemt.
Dat behoefde ook niet, want op de bruiloft van anton en emma gelukte het eindelijk, na lang aangewende pogingen, aan de vereenigde dischgenooten, den braven man te bewegen, om zijne toestemming te geven tot het huwelijk van antje met den gelukkigen julius; echter onder het uitdrukkelijk beding, dat deze zijn ontslag nemen zou, waartegen de onlangs gesloten staat van vrede hem geene zware verhindering in den weg legde. De gewezen officier had administrative kennis genoeg, om met goed gevolg te worden opgenomen in de zaken zijns schoonvaders, die julius met elken dag meer begon lief te hebben, en er zich toch eigenlijk over verheugde, dat hij geen officier meer was.

Op het doopmaal van antje's eerstgeboren zoon mogt de gelukkige grootvader zeggen: ‘Zonder die poging tot diefstal zou mijn kleine naamgenoot geen zoon van julius zijn, want zonder dat had ik antje nooit aan een' officier gegeven.’
Allen lachten, en de oude man, die niet beter wist, dan dat die lach zijnen ouden afkeer van de uniform gold, lachte mede.
‘Wat diefstal!’ riep anton uit, de asch van zijne eigaar met den vinger aftikkende; ‘allemaal gekheid!’
‘Hoe meent gij dat?’ hernam de grootvader.
‘Wel, er was dief noch diefs gelijk geweest,’ zeide de ander.
‘Wat?....’ Meer kon de oude van w** niet zeggen; hij bleef met den mond geopend en de pijp in de hand zitten.
‘Julius,’ hervatte anton, ‘zou nooit uwen afkeer van zijne epauletten overwonnen hebben. Het gansche stukje was eene uitvinding van ons beiden; hij voerde het voortreffelijk uit.’
‘Satans! wat is dat voor een streek!’ riep de oude man hevig uit; maar een blik op zijne gelukkige dochter, die juist haar kind aan de borst legde, deed hem eenigzins bedaren.
‘Wie was dan is huis geslopen?’

{==809==} {>>pagina-aanduiding<<}

‘Niemand, dan julius zelf.’
‘Hoe?’
‘Met den sleutel, die gewoonlijk aan een haakje achter de voordeur hangt, en dien hij 's morgens behendig had medegenomen.’
‘En de meiden?’
‘Gebruikten zeker dien, welken zij gewoonlijk bij zich dragen.’
‘En het dakvenster?’
‘Had julius aan stukken gestooten.’
‘Het is nu te laat; maar het blijft een satansche streek, julius! Ik dacht niet, dat gij ooit tot zulke fielterijen waart in staat geweest.’
‘Lieve vader! liefde zoekt list. Ik had te N* kennis met mijne lieve antje gemaakt, en wist, dat het mij als officier nooit zou gelukken uwe genegenheid te winnen, omdat gij u nooit met eene uniform zelfs zoudt willen inlaten. En ben ik u geen goede zoon, zoo als gij zelf mij duizendmaal hebt gezegd? Anton hielp mij. Wij vonden het stuk zamen uit, toen ik, op berigt van uw uit rijden gaan, was in de stad gekomen, en wij vernomen hadden, dat ook uwe dienstboden zouden van huis zijn. Vergeef het mij nu, gelijk antje het mij vergeven heeft.’
‘Was zij mede in het complot?’
‘Eerst toen ik de bruid was, vaderlief, heeft julius het mij medegedeeld.’
‘En emma?’
‘Wist ook van niets.’
‘Kinderen!’ zeide de vader, ‘het spijt mij, dat gij zoo uwen ouden vader, die u zoo liefheeft, bedot hebt. Maar ik gevoel, dat julius op den gewonen weg mijne liefde nooit, en ook nooit mijne toestemming zou verworven hebben. Ik wil het dan trachten te vergeten; maar als ik u, julius, niet van eene zoo gunstige zijde, in allen opzigte naar mijn volkomen genoegen, had leeren kennen, zou ik het moeijelijk kunnen vergeven.’
‘En als wij u, goede oom! niet zoo goed kenden, als wij u kennen, zoudt gij het nooit hebben geweten. Maar wij weten, dat gij het gaarne vergeven, en er zelfs, met uwen kleinzoon op den schoot, nog wel om zult kunnen lagchen,’ zeide anton.

{==810==} {>>pagina-aanduiding<<}

‘Laat ons daarvan de proef nemen!’ riep antje uit, en reeds had de oude man den kleinen willem op de knie.
‘'t Was toch een grappig zoeken, daar 's avonds het heele huis door, naar een' dief, die er niet was; of eigenlijk, dat de inbreker zelf met het licht vooruitging, om den inbreker te zoeken!’ merkte anton aan.
‘Nu, laat er ons maar een speldje bij steken,’ zeide de vader glimlagchende.
En toen hij nu verder vernam, dat antje en julius elkander reeds zeer goed, en anton en julius elkander in het geheel niet kenden, toen de eerste den laatsten als een' ouden vriend voorstelde, - toen ontstak van w** zijne uitgegane pijp aan de kaars, dronk zijn glas uit, en zeide, met een' blik op de gelukkige jonge moeder: ‘'t Is waarachtig wel waar: liefde zoekt list!’

hendrik van brakel.


O'Connell van zijnen goeden kant beschouwd.

O'connell is iemand van een zoo uitgemaakt genie, dat in dit opzigt misschien geen ander lid van het Lagerhuis met hem vergeleken kan worden; hij is zulks in allen deele, en men zou bijna kunnen zeggen, dat zijn genie zich in elke wending, in elke eigenheid zijner redeneerwijze vertoont. Er zijn andere leden van het Lagerhuis, zoo als bij voorbeeld Sir robert peel, die meer tact en eene grootere bekwaamheid in de debatten bezitten; maar, zoodra het aankomt op eenigen trek van hetgeen eigenlijk genie genoemd mag worden, gaat niemand o'connell te boven. Bijna alwat hij zegt treft met onweêrstaanbare kracht of rukt weg in geestdrift; en hetgeen de werking zijner rede nog verhoogt, is de omstandigheid, dat zij volstrekt voor de vuist gesproken wordt, zuiver de geboorte is van het oogenblik, en niet de vrucht van angstige en moeijelijke berekening. Zijne sterkte bestaat geenszins in logisch redekavelen; zelden verschaffen zijne adviezen den hoorder het genot eener schoolmatige argumentatie, en wanneer dit al ooit het geval is, verliest zijne voordragt daardoor evenredig aan nadruk. Zijne sterkte, wanneer hij eenen tegenstander bestrijden wil, bestaat in ironie; dit wapen doet hem meestal zegepralen, en niet eer steekt hij het zwaard in de schee-
{==811==} {>>pagina-aanduiding<<}
de, vóór dat zijn vijand vernietigd is. Op het veld van spotten en belagchelijk maken heeft hij ontegenzeggelijk geene wedergade, en niemand kan hem daarin, ook slechts bij nadering, de heerschappij betwisten; desniettemin veroorlooft niemand minder dan o'connell zich persoonlijkheden, of het moest zijn, dat de handelwijs der tegenpartij hem daartoe als uittartte. O'connell's stijl is noch met zorg gekozen noch gepolijst, maar kenmerkt zich door kracht en warmte; hij bemint korte en kernachtige volzinnen, en de gedachten dringen zich in te groote menigte aan hem op, dan dat hij er aan denken zou, om
de vijl over zijnen stijl te laten gaan. O'connell schept behagen, (om met sheil, in zijne Portretten van Iersche Staats- en Justitiemannen, te spreken) met de aan zijn land eigenaardige vruchtbaarheid, geheele nesten van krachtspreuken tevens uit te broeden, bijna zonder die van eenig bekleedsel te voorzien, hetwelk derzelver naaktheid zou kunnen dekken.
O'connell spreekt met een sterk uitkomend Iersch accent, hetgeen op een Engelsch oor een' eigenaardigen indruk maakt, zonder, op zichzelf genomen, daarom juist onaangenaam te zijn; maar zijne stem is rein en helder klinkend, menigmaal welluidend; zij beheerscht eene uitgestrekte toonschaal met nimmer missende kracht van indruk, en dit is bij hem meer aangeboren gaaf der natuur, dan het gevolg van langdurige vlijt. Hetgeen men gewoon is bevalligen zwier te noemen, ontbreekt aan zijne voordragt en gebaren; de groote, kenmerkende trekken van o'connell's manier zijn stoutheid, vuur, en volstrekt gemis van alle kunstmatige vormen. ‘Men herkent,’ zegt sheil, ‘het onstuimige Iersche bloed, dat in zijne aderen kookt; zijne levensgeesten zijn in gedurige gisting; nooit schijnt hij treurig of neerslagtig. Zelfs onder de ongunstigste omstandigheden verlaat zijn geloof aan de eindelijke zegepraal der onderdrukte menschheid hem nimmer; ook geen enkel oogenblik is weifeling of schroom aan hem bemerkbaar; steeds rust zijn oog op de lichtzijde van het tafereel, en is de spiegel zijner innerlijke opgeruimdheid. Een fijne glimlach speelt te allen tijde hem om de lippen, hetzij hij in het Lagerhuis zich op zijne zitplaats als vastwortelt, dan wel in eenen huiselijken kring of ook voor eene vergadering des volks op de markt te Dublin zich bevindt.’
O'connell's leest is rijzig en atletisch; zijne gestalte is

{==812==} {>>pagina-aanduiding<<}
eene der sterkst gespierde in het Lagerhuis; zijn ligchaamsgestel is krachtig en gezond, en, ondanks er meer dan zestig, in strengen en afmattenden arbeid doorgebragte, winters over zijn hoofd gegaan zijn, verschijnt hij, in de volheid zijner kracht, als gladiator in het strijdperk. Zijn gelaat past bij zijne gestalte; het aangezigt is meer rond dan vlak; een frissche blos, het teeken van gezondheid en van goede luim, kleurt zijne wangen. Zijn neus is stomp en plat; zijne oogen zijn donker en spottend. Zijn voorhoofd heeft niets onderscheidends en is niet schoon, zoo ver het kunsthaar eenige beoordeeling daaromtrent toelaat. Zijn geheele profiel gelijkt naar dat van eenen scheepskapitein, en vreemdelingen hebben er hem menigmaal voor aangezien.





De stad Algiers.

Een inwoner van Lyon, die onlangs uit Algiers teruggekomen is, deelt nopens die stad en de levenswijs aldaar de volgende bijzonderheden mede.
Door het aanleggen van ontzettende werken is de haven van Algiers zeer veilig gemaakt; ook ligt zij steeds vol schepen. Het regeringsplein eindigt in een terras, dat zich honderd en twintig stappen boven de zee verheft; rondom hetzelve loopt eene hechte tralieleuning, waarop men de armen leggen kan en naar beneden in de golven zien. Tegenover, aan den gezigteinder, schijnt kaap Matifoe uit de baren op te rijzen; regts dringen de hoogste toppen van den Atlas door de wolken; links staan fraaije nieuwe huizen; voorts de groote moskee, de moelje en de drukke marinewijk; voor de voeten van den beschouwer ligt een woud van masten, digt opeengepakt. De schepen vormen eene tweede, eene drijvende stad, uit welke duizend verwarde klanken naar boven dringen. Hier, even als in Algiers zelf, is eene zamenstrooming van menschen uit alle landen. Waarschijnlijk vindt men geene stad in de wereld, waar naar evenredigheid zoo veel vreemdelingen zijn. Onder tien menschen, welke men blindelings uit de menigte zou nemen, behooren er zeker geen drie tot hetzelfde land, en zoo er de bezetting niet was, zouden de Franschen de minderheid hebben. Van de Spaansche kusten zijn er velen overgestoken, desgelijks van de Balearische eilanden; uit Malta is bijna al het wilde

{==813==} {>>pagina-aanduiding<<}
en ruwe volk gekomen. Onder dezen mengen zich hier Duitschers, Italianen, Belgen, Polen, met de deserteurs uit alle Europesche legers, die eerst in het Fransche vreemdenlegioen dienst nemen, en na hun ontslag als ambtelooze inwoners onder de overigen rondzwerven of eenige nering drijven. Gelijk de kleeding verschilt, verschillen taal en manieren. Algiers gelijkt naar eene Fransche stad in het dolste woelen van het Carneval. In alle wijken, op alle pleinen der stad wemelt het bont door elkander. Turken, Mooren, Moorsche vrouwen en meisjes, uit welker digt omsluijerde troniën slechts de vurige oogen schitteren; Joden, die des zaturdags in zijde gekleed en met allerlei gouden sieraden behangen zijn; de steeds in hun gewaad gedrapeerde Spanjaarden; de vrouwen van Port Mahon met hare zwarte mantilles; Negers en Negerinnen in lompen gewikkeld. Bij de vele vreemden in de meest uiteenloopende kleederdragt komen nu nog de Fransche uniformen der armee, der militie, der marine en der te Algiers zelf gevormde regementen, der Spahis, der inlandsche gendarmen, der beroemde Zuaven, der scherpschutters van Vincennes en der Afrikaansche jagers. Algiers verliest dagelijks meer van zijne vorige eigenaardigheid. Reeds kleeden zich vele Joden, vooral de jonge lieden, naar de Fransche wijs; men zou zulks als eene soort van dankerkentenis kunnen beschouwen, want sedert de Fransche verovering zijn de Joden te Algiers uit hunne vroegere vernedering en ellende gered.
Algiers verfraait zich met elken dag. Verscheidene der door de Franschen aangelegde pleinen en straten zijn breed en doen zich heerlijk voor. De met doorloopende bogengangen gebouwde huizen beschutten in den zomer tegen de zonnestralen en in den winter tegen den regen. Ook de voorsteden verlengen zich gedurig meer; buiten de stad ziet men niets dan onder den voet gehaalde oude en pas gebouwde nieuwe huizen. In de naaste omstreken liggen ettelijke honderd huizen op de bevalligste wijs aan de helling der bergen, en door derzelver schitterend wit steken zij schilderachtig af bij de goudkleur van den grond en bij het donker groen van den plantengroei. Zoodra men zich echter meer dan een uur ver van Algiers verwijdert, vindt men de nieuwgebouwde huizen, ondanks derzelver bekoorlijke ligging en gezonde lucht, geheel leegstaan, want niemand waagt het aldaar te wonen, zelfs niet

{==814==} {>>pagina-aanduiding<<}
over dag en nog veel minder bij nacht. Vóór dat de vijandelijkheden hervat waren, gingen wij overal ongewapend heen, en de Arabieren kwamen vreedzaam, van alle kanten der vlakte, tot ons. Thans ziet men er geene meer; wij zijn binnen onze muren opgesloten, en zonder gewapend geleide durven wij bijna geen voetstap buiten dezelve doen. Daarom ook reikhalzen wij naar vrede. Op de markten vindt men ter naauwernood de onontbeerlijkste levensmiddelen, en, daar alle gemeenschap met het binnenland afgesneden is, zouden wij volstrekten hongersnood lijden, wanneer er geen leeftogt te scheep wierd aangevoerd. Ons rundvee komt uit Italië en Sicilië, de boter van Port Mahon en uit Frankrijk, versche eijeren uit Spanje. Alles is peperduur.


Pauselijke salaad.

Paus sixtus de V had, toen hij nog Franciskaner monnik was, met eenen vrij armen maar zeer eerlijken advocaat in naauwe vriendschap geleefd. Deze achtingwaardige regtsgeleerde was sedert tot zulk eene armoede geraakt, dat hij daardoor in eene ziekte verviel. Het toeval wilde, dat zijn geneesheer dezelfde was, als van wien de Paus zich bediende, en dat hij, zonder eenig bepaald doel, van dezen zijnen patiënt met zijne Heiligheid sprak, die echter het gesprek van dit onderwerp afwendde. ‘Hoor eens,’ zeî des anderen daags de Paus tot zijnen arts, ‘ik verstout mij somtijds ook wel eens geneesmiddelen toe te dienen, en denk, dat een, hetwelk ik gisteren aan iemand bezorgd heb, van uitwerking kan geweest zijn. Gij spraakt mij van den armen turinez; ik herinnerde mij met genoegen, dat ik in vroeger' tijd dien goeden, eerlijken man gekend heb. Ik heb hem ettelijke kruiden tot eene voortreffelijke salaad gezonden, welke hem naar alle waarschijnlijkheid wel genezen zal.’ - ‘Salaad, Heiligste Vader! dat is een nieuwerwetsch recept; dit mirakel zou geen van de geringste zijn, welke uwe Heiligheid mag verrigt hebben.’ - ‘Zeg aan turinez,’ hernam de Paus al lagchende, ‘dat ik hem niet veroorloof, voortaan eenigen anderen arts meer te gebruiken dan mij; zie, dat is een klant, dien ik u wegronsel, dokter!’ Vol ongeduld, om 's Pausen geneesmiddel en deszelfs werking nader te leeren

{==815==} {>>pagina-aanduiding<<}
kennen, snelt de dokter naar zijnen patiënt, bij wien hij inderdaad duidelijke teekenen van beterschap ontwaart, en met verbazing vestigt zich zijn blik op den genezende. - ‘Toon mij toch eens de salaad, welke gij van den Paus ontvangen hebt, opdat ik zien moge, welke kruiden zulk eene wonderdadige kracht bezitten.’ - ‘Ja wel wonderdadig,’ hernam de advocaat op eenen toon van innig zielsgenoegen; ‘dat is het regte woord; ik verzeker u, geheel uw herbarium zou zulk eene heilrijke werking niet te weeg brengen.’ Dit zeggende, haalt de zieke eenen korf met zeer gewone salaadkruiden voor den dag. - ‘Wat, zijn dat de planten,’ zegt de arts, er een handvol van opgrijpende, ‘die u zoo goed geholpen hebben?’ - ‘Tast maar wat dieper, dokter, en gij zult de ware panacee vinden.’ De dokter tast dieper, en nu stoot zijne hand op eene groote menigte gouden zechinen. ‘Ja, vriend, zulke medicamenten hebben wij niet.’ Terstond daarop begaf hij zich weder naar den Paus, en zeide: ‘Heilige Vader, gij hebt het juist getroffen; zoo waar ik leef, men mag u als den eersten geneesheer van Europa beschouwen!’ - ‘Ja, maar ik behandel niet al mijne patiënten op deze wijs,’ hernam de Paus. - Deze goede daad van sixtus den V is bij de Italianen tot een spreekwoord geworden; en wanneer men bij hen iemand wil aanduiden, die dringend geld behoeft, is men nu nog gewoon te zeggen: ‘Een salaadje van Paus sixtus zou hem kunnen helpen.’


Napoleon's bonten muts.

Een bontwerker te Dresden, die voor Keizer napoleon, bij deszelfs terugkomst uit Rusland, eene pelsmuts had moeten maken, en in het bezit van de oude, te voren door den Keizer gedragene, en hem in der tijd als model medegegevene, was gebleven, had dezelve tot gedachtenis bewaard en bij erfenis aan zijne familie nagelaten. De tegenwoordige bezitter dier oude muts, vernemende dat de Fransche ex-Minister thiers te Dresden gekomen was, acht het geene kwade speculatie, hem dezelve te koop te bieden. Met dit oogmerk doet hij een' Franschen brief schrijven, waarin hij de geschiedenis zijner bonten muts verhaalt; hoe zij, uit innige vereering voor den grooten man, als heilige reliquie in zijne familie bewaard geworden was, en hoe

{==816==} {>>pagina-aanduiding<<}
hij haar thans, uit achting voor den Heer thiers, hem voor 1500 thalers te koop aanbiedt. Thiers antwoordde, dat het hem een innig genoegen deed, in een Saksisch gezin zoo veel deelneming voor wijlen den Keizer aan te treffen; dat hij juist deswege hetzelve om geen geld ter wereld van dit kostbaar kleinood berooven wilde, en dus den aangeboden koop moest weigeren. Men kan denken, hoe de speculateur door zijne ambachtsgenooten uitgelagchen werd.


De drie raadselachtige straatgangers.

Kalif hedschadsch liet, tijdens eenige oproerige bewegingen in zijne hoofdstad, een bevel uitgaan, dat, wie bij nacht, na een bepaald uur, op straat werd gevonden, op staanden voet zou worden ter dood gebragt. Weldra ontmoette het hoofd der wacht, op den verboden tijd, drie jonge lieden, die langs de straat zwierden. Hij hield hen aan, en vroeg hun, wie zij waren. De eerste antwoordde:

‘Ik ben de man, voor wien zich alle halzen nijgen, 
Wien ieder hoofd, hoe hoog in magt, ontbloot begroet; 
Ik, ik doe Koningen en Koningszonen zwijgen; 
Ja, ik vergiet zelfs, ongekrenkt, soms Vorstenbloed.’ 
 
De aanvoerder zeide bij zichzelven: ‘Op mijne eer! deze 
jonge Heer kan wel een Prins van den bloede zijn, een naverwant 
van den Kalif; en; zoo ik hem den kop afsloeg, 
kostte het mij welligt den mijnen.’ 
De tweede sprak: 
 
‘'k Spreek regt van 't eergestoelt', deel loon en straffen uit, 
En heb voor geen beroep te schromen; 
Ja, wat het heil, den roem des lands in zich besluit, 
Dat kan van mij, van mij slechts komen.’ 
 
‘Deze Heer,’ dacht de bevelvoerder, ‘is zeker een Opperregter. 
't Zal best zijn, mij niet te overijlen.’ 
De derde nam nu het woord: 
 
‘Het staat in mijne magt, den weg tot eer te banen; 
Der Grooten gunst getuigt, wat ik vermag; 
Zij eeren mijn gezag, hoe magtig zij zich wanen; 
De Wijze strijkt gedwee voor mij de vlag.’ 


De wachthebber meende in dezen den Grootceremonie-meester te aanschouwen, en noodigde nu alle drie, met veel hoffelijkheid, in zijne woning. Des anderen morgens werden zij voor den Kalif gebragt; en nu bleek het, dat de eerste een Barbier, de tweede een Schoolmeester, en de derde een Snijder was. Hunne gelukkige invallen redden hun het leven.



(*)  Vaderl. Letteroef. 1839 bladz. 699.

(*) Vaderl. Letteroef. 1840. bladz. 509.

(*) ‘De laatste star sterft in 't nog scheemrige Westen,’ is een sterk stootende en stuitende regel.

(*) חורלוח הלא Deze zijn de geboorten, zoo als die woorden in het Boek Genesis op meer dan ééne plaats door de onzen vertaald zijn. Ook daar vindt men onderdeelen van één Boek, Gen. V:1.

(*) Verg. Vaderl. Letteroef. voor 1839. No. VIII. Boekbesch. 329 Bl.

(*) Vaderl. Letteroef. 1840. No. III. bl. 113.

(*) Oorspronkelijk was zij eene korte Voorlezing, uitgesproken in het Departement Zaltbommel der Maatschappij tot Nut van 't Algemeen in het jaar 1825. Bij andere door den Schrijver opgegevene redenen heeft misschien ook op hem gewerkt het voorbeeld der Heeren schroeder van der kolk en c.g. ontijd.

(*) Desgelijks van swieten en niet van zwieten. Is het wel waarschijnlijk, dat kant, in 1724 te Königsberg geboren, reeds in 1736 in het Berliner Monathschrift (bl. 8) over de Wijsbegeerte geschreven heeft? - Meerdere drukfouten gaan wij met stilzwijgen voorbij.

(*) Onder anderen door Dr. f. wendt: Ueber die Enthauptung im Allgemeinen, und über die Hinrichtung troers insbesondere, Breslau 1803. Dr. walther en Prof. ackermann namen soortgelijke proeven met den geregten buckler (schinderhannes) en zijne medepligtigen te Mainz. Hetzelfde deden vassadi-eaudi en rossi, Hoogleeraren te Turin.

(*) Vaderl. Letteroef. voor 1840, bl. 218.

(*) Met genoegen hoorden wij, door den Vertaler, onder de verdiensten van wijlen den Hoogleeraar bonn, bl. 153, noot, ook deszelfs Dissertatie vermelden, de continuationibus membranarum, welke, in zekeren zin, als uit de verte, een licht ontstoken heeft voor het later door bichat zoo fraai ontwikkelde leerstuk der weefsels.

(†) Eene beoordeeling of liever eene aankondiging van dit werk, in afwachting van het tweede Deel, vindt men in dit Tijdschrift, No. X. Aug. 1839. bl. 418 en volg.

(*) De Vertalar heeft dit gebrek hier en daar trachten te verhelpen. Hij had daarbij nog kunnen voegen de werken van hecker en lessing, over de geschiedenis der Geneeskunde, bij de vermelding van die van eble en friedländer.

(†) Hier en daar heeft de Vertaler er nog den naam van eenen vaderlandsche Ontleedkundige bijgevoegd. - Maar wordt, over het algemeen, frederik ruysch niet te weinig genoemd? Omdat zijn eerste kabinet geheel te niet is gegaan, en door zorgeloosheid zijne tweede verzameling zoo verspreid is geraakt, dat er naauwelijks een praeparaat meer over is, zijn deszelfs verdiensten omtrent de Ontleedkunde daardoor minder geworden?

(*) Aanmerking zoude kunnen gemaakt worden op de vertaling van phases door tijdstippen, op bl. 44. Bl. 102 is cliniquement niet vertaald geworden, terwijl de zin zulks toch medebrengt. Maar wij willen niet bij kleinigheden blijven stilstaan.

(*) Rec. kan den wensch niet onderdrukken, dat de Hoogl. van lennep zijne verspreide gedichten tot eenen bundel verzamele. Vele zijner stukken behooren onder de juweelen onzer letterkunde, en leven in de gedachtenis van het tegenwoordig geslacht. Hunne verstrooijing zal ze voor de nakomelingschap doen verloren gaan. Dat moge de Dichter door eene tijdige verzameling verhoeden!

(*) Rec. meent, dat onder den titel van dezen naam vóór geruimen tijd een geschiedkundige Roman is in het licht verschenen. Hij weet dien echter niet nader aan te duiden, en is dus ook met de meerdere of mindere overeenkomst met deze geschiedenis niet bekend.

(†) Dit meent Rec. gelezen te hebben in meycri Annal. Flandr., die hij echter tot nazien niet bij de hand heeft.

(*) Zie Vaderl. Letteroef. 1841. No. I. bl. 1-6.

(*) Vaderl. Letteroef. 1839. bladz. 371.

(*) Behalve de waarnemingen van haeser, omtrent welke de Hoogleeraar alexander ook bedenkingen geopperd en waarop de Heer haeser geantwoord heeft, vindt men nog deswege eene bijdrage üeber die Wirksamheit des Leberthranes gegen Caries und Lungentuberkeln, von Dr. c. haller, Med. Jahrb. des K.K. Oesterreichischen Staates. XXXI B. 1 St. p. 70.

(*) Zoo als het volgende tot de duidelijkheid, bl. 28: ‘Een bolwerk tegen de overheersching van het Roomsche bijgeloof, waartegen eene liberale Kerk geen wapen heeft, en waarover zij’ (dus de liberale Kerk) ‘gemakkelijk zegepraalt.’ Die het vatten kan, vatte het!

(*) Zie Vaderl. Letteroef. voor Maart 1841.

(*) Eene belagchelijke drukfout merkten wij op bladz. 169, waar de Schrijver spreekt van zijnen ‘hooggeachten ouderdom (oudoom?) muntinghe.’

(*) Der aandacht is eene Verhandeling van Dr. holland overwaardig, welker mededeeling men vindt in Neue Notizen aus dem Gebiete der Natur- und Heilkunde, April 1840. No. 288, bl. 17 en volg.

(*) Ten bewijze hiervan kunnen de voorbeelden verstrekken, door den Schrijver aangehaald bl. 41, onder het opschrift te sterke prikkeling, waar hij haar bloot als een dikwijls slechts voorbijgaand verschijnsel beschouwt, en ten bewijze daarvan de zoogenoemde Hysteriën en ook de zoogenoemde Neuralgiën noemt. (Noot 1, 2 en 3.) Dewijl van dergelijke aandoeningen dikwijls geene de minste sporen of overblijfsels na den dood gevonden worden, zijn zij bezwaarlijk onder de organische gebreken, het onderwerp van des Schrijvers Dissertatie, te rangschikken. Wanneer pijnlijke gewaarwordingen zich ontwikkelen, in welk een' graad ook, van eene oorzaak afhangende, buiten de zenuwen gelegen, zoo als in het voorbeeld, den Schrijver door zijnen hoogst ervaren Promotor medegedeeld, dan gaat de ziekelijke toestand niet van het zenuwstelsel uit.

(*) Volgens het slot van het derde Deeltje hebben wij nog een vierde, over Gelderland, Utrecht enz., te wachten.

(*) Thans onder het Regierungs-Bezirk Munster der Pruissische Provincie Westphalen.

(*) Ook in zijne Lezers wil hij zoo spoedig mogelijk zijne gunstige denkwijze omtrent onze landgenooten overgieten. Reeds in zijnen eersten brief aan den Frankforter vriend, terwijl hij nog in zijn Vaderland is, schrijft hij (I.S. 8, 9): ‘Das Merkwürdige ist hier die moralische Grösse in der physischen Kleinheit; der Reichthum bei der natürlichen Armuth; die Behagligkeit bei den immerwührenden Widerwärtigkeiten; die unverdrossene Wohlthütigkeit bei der Undankbarkeit; die Rechtlichkeit und Treue bei den so oft widerholten Kränkungen; die menschliche Macht über die Natur und die Elementen. Hier fühlen wir erst was der Mensch vermag, wenn er durch Weisheit und Religion den göttlichen Funken in sich belebt. Wäre dies Land sich selbst überlassen geblieben, so wären da Meer und Sumpf, wo jetzt blühende Städte, grasreiche Wiesen, üppige Viehweiden, schöne Landsitze und Dorfen, und Anstalten für Kunst, Wissenschaft und Industrie zu finden
sind.’ - Zelfs het uiterlijke van het werkje strekt ten bewijze van des Schrijvers vooringenomenheid met den Hollandschen smaak. Het is met eene Romeinsche letter gedrukt; de eigennamen der personen staan er in klein-kapitale letteren; het is opgedragen aan Prinses albert van Pruissen; en, wat het meeste zegt, het is getiteld: Freundliche Erinnerung an Holland und seine Bewohner.

(*) Onzen Schrijver hindert b.v. de gewoonte, om gedurende de preek den hoed op het hoofd te houden; de stem van den prediker op den kansel, uit de volle keel voortkomende; ook het onaangename gezang in sommige kerken. Het eerste verontschuldigt hij echter bij hen, die geene plaats ter berging hunner hoeden hebben.

(*) Dethmar, I Bd. S. 69. ‘Warum man aber den Holländer als gleichgültig, träge und pflegmatisch verruft, kann ich nicht gut begreifen. Die grossen Heldenthaten aus der frühesten Zeit; die gefahrvollen Seereisen; die Riesenwerke ihres Wasserbanes aus der neuesten Zeit; die tiefdurchdachten Schriften ihrer Gelehrten, die fast ganze Bibliotheken füllen;
die grossen Gallerien classischen Werke ihrer Maler und Künstler; die Schöpfungen ihrer Gärtner und Landbauer, welche ihre Producte in alle Theile der Erde verschicken, tragen wahrlich keine Zeichen von Pflegma, aber wohl von grossen Energie und Thätigkeit an sich.’

(*) Dethmar, II Bd. S. 151.

(*) Twee fraaije regels, waarin men, naar ons gevoel, het zachte ademen en den vollen fortepianotoon hoort.

(*) ‘Cuvier et noël, Rapport.’

(*) Helaas ja! - Red.

(*) Het kruis op Gethsemané, bladz. 40, zij eene misstelling; het is dan toch eene ongevallige. Rec.

(*) Men leze onder anderen hierover een in de Nederduitsche taal uitgekomen belangrijk werk: Handboek der Ziektekundige Ontleedkunde, door w. vrolik, 1840, Iste Deel, bl. 268.

(*) Verg. hier vooral het aangehaalde werk van den Hoogl. vrolik, bl. 296.

(*) Hier verdient in overweging te komen: Briefe über das Nervensystem an Prof. j. müller von marshall hall; Archiv für anat. physiol. und wissensch. Medicin etc. Heft IV u. V. pag. 451.

(*) Livius II. 32.

(*) Bl. 1, bl. 64, bl. 209.

(†) Bl. 391, bl. 515, bl. 696.

(§) Bl. 456, bl. 432.

(*) Te Haarlem bij de erven f. bohn en te Leyden bij du mortier en zoon, 1840.

(*) Thadmor, 2 Chron. VIII:4.

(†) Boven, Mengelw. bladz. 276.

(*) Waarin die bijzondere verdienste schuilt, weet Rec. niet.

(*) Men vindt eene korte Levensschets van dezen Geleerde, beschreven door Prof. w.h. de vriese, in het Tijdschrift voor Natuurlijke Historie, 1841, D. VIII, St. I.

(*) In dit Tijdschrift voor 1833, No. XV, kan de lezer eene aankondiging vinden van het eerste Deel van hetzelfde werk. Het herhaalde algemeene overzigt van dit belangrijk werk zal, bij het lange tijdsverloop tusschen de uitgave der twee Deelen, wel niet geheel overbodig geacht worden. Redact.

(*) Rec. zegt met opzet ‘zedelijke redenen;’ want, ofschoon hij zich niet vermeet, over de physische als Medicus te oordeelen, komt hem nogtans de gevolgtrekking (bl. 8) uit het aan brand steken en hierdoor geheel decomposeren van den jenever tot deszelfs werking op de maag zeer heterogeen voor.

(*) Verhand. der tweede klasse van het Kon. Nederl. Instistuut, Iste Deel, (1818) bl. 1-88.

(†) Gedenkschriften, in de hedendaagsche Talen, van de derde klasse van het Kon. Nederl. Instituut, Iste Deel, 1817. bl. 251-270.

(§) 's Gravenhage en Amsterdam, 1834.

(*) En dat naar aanleiding van joh. X:32-36!! Hoogst bevreemdend (om niet meer te zeggen) is zeker de Aanteekening, bladz. 65 en 66.

(*) Dit moest immers zijn het Legaat eens Vaders, want hoe kan er anders op volgen aan zijne Dochters? immers niet aan de Dochters van het Legaat?

(*) Pringle schreef reeds: ‘When the sickness was at the worst, many voided round worms, which were not the cause of the fevers, but, as we observed before, concurred with other circumstances to retard the cure.’ - Observations on the Diseases of the Army. London, 1775. pag. 181.

(*) Aan den Hoogedelen Heer marco antonio, op de Galeijen te Civita-Vecchia.

(†) Die arme man! hij heeft iemand gedood!

(*) En staan dan de kansen gelijk in het duël, over de vergelijking waarvan met den moordstrijd der Italianen de Heer mercey verontwaardigd schijnt? Kan men, zoo lang de zoogenaamde regelen van het fatsoenlijk duël bestaan, zoo lang er scherm- en schietscholen zijn, waar de rijke lediglooper eene behendigheid opdoet, welke ieder ander moet missen, ter goeder trouw beweren, dat de eene kampvechter geen voordeel heeft boven den ander'? Duëlleert niet menigeen in de laaghartige hoop, of met de nog laaghartiger zekerheid, dat hij behendiger is dan zijne tegenpartij? Waarlijk, reeds lang had juist het punt van eer, dat in bijna geheel Europa zoo veel vermogender schijnt dan zedelijkheid of Godsdienst, deze soort van tweegevechten met schande behooren te brandmerken! Moet de misdadige dwaasheid van het duël blijven voortduren, dat men dan ten minste zuiver het lot beslissen late, of dat men bij dit gebruik, de woestheid van barbaarsche wilden waardig, ook de veel edeler gewoonte dier wilden volge, bij welken de beleedigde zijnen beleediger nederschiet, maar met de zekerheid, dat hij het, misschien op het oogenblik zelf, door den naasten bloedverwant van den gevelden zal gedaan worden. Zoo ten minste zet hij zijn leven voor het wreken van den onderganen hoon. - Vert.

(*) Het hoofd der sbirren.

(†) Wij hebben ons geweld aangedaan, deze schandelijke profanering ter neder te schrijven; maar - de plaats werd vereischt tot voltooijing der schilderij. - Vert.

(*) Jaromir te Logchem. Nederl. Muzen-Almanak, 1S29. bl. 10.

(*) Tot den tijd van peter den Grooten toe, hadden de inwoners van Astrakan weinig huizen, die naar de tegenwoordige geleken. Hunne woningen waren aarden hutten, die eerst onlangs geheel buiten gebruik geraakt zijn. De hitte der zomers in die streken, en misschien ook voorzorg tegen berooving, waren de redenen eener zulke leefwijze.

(*) Ik ben voor die gebreken geenszins blind; maar ontken, dat het middel, 't welk men er voor wil aanwenden, ze zal genezen. Dat ik dus tegen dit middel schrijf, neme men niet op, alsof ik geene middelen zou noodig achten.

(*) Eene der grootste leemten in ons schoolwezen is het gebrek aan wettelijke bepalingen over het pensioneren van oude of ongeschikt gewordene onderwijzers, en aan een pensioenfonds, waaruit dit te doen ware. Wierd in deze leemte voorzien, vele regtmatige klagten, die er nu zijn, zouden ophouden.

(*) Dewijl er ook op de personen, aan welke dit toezigt wordt toevertrouwd, aanmerkingen worden gemaakt, merken wij hier op, dat dit niet alleen de Schoolopzieners zijn, maar ook de Gemeentebesturen; en dat de Schoolopzieners wel door den Koning worden benoemd, maar uit eene nominatie door de Commissie van Onderwijs en de Gedeputeerde Staten der Provincie Hem aangeboden. Er is dus in het schoolbestuur een veel sterker plaatselijk Provinciaal element, dan velen nu willen erkennen.

(*) ‘Wel mogen de kinderen, als kinderen, in een zeker opzigt voor het eigendom hunner ouderen verklaard worden, en deze hebben een wijduitgestrekt gezag en eene bijna onbepaalde volmagt over dezelve; maar de kinderen vormen ook te gelijk het opgroeijend geslacht, uit hetwelk de Staat zijne toekomstige burgers, de gemeente hare toekomstige medeleden trekt, en, niet in zoo verre zij kinderen hunner ouders, maar in zoo verre zij in het vervolg burgers des Staats en leden der gemeente moeten zijn, maken Staat en gemeente er aanspraak op, dat juist datgene niet wordt verwaarloosd, waardoor zij dit op eene voldoende wijze kunnen worden. Even zoo min als de gemeente zal toestaan, dat de grondstelling: ieder is heer in zijn eigen huis, aan den bijzonderen persoon regt geeft met vuur en licht in zijn huis alle mogelijke onbezonnenheden te begaan, en daardoor het eigendom zijner buren in gevaar te brengen; even zoo min kan de Staat of de gemeente toelaten, dat door zulke toekomstige leden, welke zonder eenig of zonder genoegzaam onderwijs zijn opgegroeid, de welvaart of het bestaan van het geheel gehinderd worde, daar de gemeente zulke verwaarloosden naderhand niet mag
verstooten, maar dezelven onder zich moet houden. Indien de gemeente het regt had, al degenen, welke zij niet wil behouden, weg te zenden, zoo zoude zeker veel kunnen aangemerkt worden op haar regt tot schooldwang; maar zij moet diegenen houden of weder opnemen, welke bij haar geboren en opgevoed zijn, moet dezelve onderhouden, wanneer zij verarmd zijn, moet voor hen de kosten betalen, wanneer zij wegens overtredingen der wet in hechtenis genomen, onderzocht en gestraft worden. - En die gemeente, welke ten aanzien van hare medeleden zulke verpligtingen heeft, zoude geen regt hebben, te eischen, dat dan ook alles geschiede, opdat hare toekomstige leden haar niet op zulk eene wijze ten laste komen? Wil men geenen schooldwang, zoo kan er ook van geboorteregten, van gedwongene verzorging en van alle aanspraken, welke een bijzonder persoon tot zijn onderhoud op de gemeente gelooft te hebben, geene sprake meer zijn: het eene of het andere zoude tegen alle beginselen van regt strijden.


De bijzondere persoon zegt tot de gemeente, en neemt hierbij de wet tot grondslag: “als ik niets meer bezit, zoo moet gij mij geven wat noodig is,” en de gemeente kan zich niet terughouden of zich van deze verpligting ontslaan; maar zal dan ook wel het regt hebben te antwoorden: “Goed; maar dan moet gij ook eerst alles doen, wat in uw vermogen is, opdat gij u zelven kunt helpen, en daartoe behoort ook, dat gij u in uwe jeugd laat onderwijzen, opdat gij niet alleen die ontwikkeling van uwe geestvermogens en die kundigheden en bekwaamheden bekomt, welke u eens het verkrijgen van uw dagelijksch brood mogelijk maken, maar ook die vorming van uwen zedelijken aanleg, welke later, door den invloed der burgerlijke wetten en inrigtingen, der kerk en harer bemoeijingen, der Heilige Schrift en den geest Gods, u tot bescherming tegen misdaad en zonde kan verstrekken.” Ieder bijzonder lid zoude alles van de gemeente kunnen vorderen, en de gemeente zoude het regt niet hebben, wederkeerige aanspraken op hem te doen gelden? Waar bleef dan de gelijkheid voor de wet, wanneer de eene slechts te geven en niets te zeggen had, en de andere eischen konde, wat hij wilde, zonder dat hij daarvoor iets behoefde te doen?


Heeft echter de gemeente regt tot schooldwang, zoo hebben deszelfs vertegenwoordigers en bestuurders te gelijk den pligt, om dat in uitoefening te brengen; anders handelen zij niet zoodanig, als zij verschuldigd zijn aan hen, voor wier welzijn zij moeten zorgen.’ De Vrijmoedige. Tijdschrift voor Onderwijs en Opvoeding, tweede jaargang, 2, bl. 97-99.

(*) Men zie hier den allerbelangrijksten Brief aan den Heer groen van prinsterer, door den Heer siegenbeek dezer dagen uitgegeven. Wel poogt men van zekere zijde siegenbeek's beweringen te ontzenuwen; doch dat de R.K. scholen in 1825 zijn opgeheven wegens de reden, die siegenbeek vermeldt, blijkt uit het officieel Rapport van den Minister van Binnenlandsche Zaken dd. 30 Jan. 1829.

(*) Het toont, dat de schrandere victor cousin niet weet, dat geschiedenis de grondslag des Christendoms is, wanneer hij in zijn geschrift, de l' Instruction publique en Hollande (I. 223, Bruss. uitgave), vraagt, waarin toch bij onze schoolinrigting het godsdienstig onderwijs kan bestaan, zoo daarvan het leerstellige moet uitgesloten zijn? ‘Of het dan een afgetrokken en wijsgeerig onderrigt in de
Christelijke zedekunde is, 't welk wel zeer onbeteekenend en onbestemd zou moeten zijn?’ Wij stemmen toe: het zou onbeteekenend en onbestemd zijn, wierd zulk een afgetrokken en wijsgeerig onderrigt gegeven. Maar het onderrigt is nu zeer veel beteekenend en zeer bestemd, dewijl het rust op den eenigen waren grondslag, waarop God zelf zijne opvoeding des menschdoms bouwt, op de geschiedenis en vooral op de geschiedenis van jezus christus. Die geschiedenis kan ook niet verhaald worden, zonder er van zelf vele gevolgen uit te doen afleiden, met name die Christelijke leeringen, welke de Heer groen van prinsterer (Adviezen in de Tweede Kamer der Staten-Generaal, bl. 83) eischt, dat in de scholen moeten geleerd worden, te weten, het besef van Gods heiligheid, het gevoel van zonde, de behoefte aan eenen Verlosser, de dankbaarheid aan Hem, die zich voor ons in den dood heeft overgegeven, de zucht, om Hem te belijden en te dienen, de onmisbaarheid eener verandering van het booze hart, enz.; welke leeringen, onder gemeenschappelijk gebed, ook in het kinderlijke hart moeten worden geprent. Dit alles moet wel uit die geschiedenis volgen, en kan ook in de scholen zonder eenigen aanstoot er uit afgeleid worden, want het is algemeen-Christelijk, in alle Kerkgenootschappen aangenomen, en wordt dus ook b.v. in schmid's Bijbel voor Kinderen gevonden; dit alles, eindelijk, wordt werkelijk in alle goede scholen geleerd. En blijkt uit dit laatste niet, dat het in alle scholen wordt geleerd, er blijkt toch uit, dat het in alle kan en mag en moet geleerd worden, en de wet derhalve goed is. Ook het Bijbellezen (vooral in den Schoolbijbel bij m. smit te Groningen uitgegeven) is
zeer gewoon op goede scholen in onze Provincie; terwijl de kinderen, wier ouders zwarigheid maken hun dit toe te staan, onder hetzelve weggaan, of iets anders doen. Ik zeg, ouders; want een Christelijk Kerkgenootschap, 't welk het Bijbellezen verbiedt, bestaat nergens. Ook de Roomsch-Katholijke Kerk verbiedt het niet; en een der ijverigste Bijbelverbreiders, ook onder het volk, van onze dagen is de R.K. Priester l. van ess.

(*) Jean paul: ‘Wijsbegeerte of inspanning van diep doordenken is voor de kinderen doodelijk, of knakt voor altijd den nog veel te dunnen stengel van hun denkvermogen. Deugd en Godsdienst in hare eerste leerstellige grondbeginselen den kinderen in te prenten, is hetzelfde, als eenen mensch de borst te openen, en er het hart uit te snijden, om hem te toonen, hoe het klopt.’ - Daarom heeft dan ook de Synode der Hervormde Kerk gewild, dat zelfs het katechetisch onderrigt der kinderen eerst zou bestaan in het behandelen der Bijbelsche geschiedenis.

(*) Voorgedragen ter gelegenheid van de herinnering aan Neêrlands herstelling in November 1813.

(*) De Heer de la martine gewaagt van eene geheime zending naar het Oosten, door napoleon buonaparte, tijdens zijn verblijf in Egypte, aan den Heer lascaris opgedragen; welke zending waarschijnlijk met de toen reeds uitgebreide ontwerpen diens veroveraars, in verband stond. Men zie de staatkundige slotsom achter zijne Reize naar het Oosten, IVde Deel.

(*) Reeds mengde het zich met de drie Noordsche Mogendheden, op een Congres in 1820 te Troppau gehouden, in de binnenlandsche aangelegenheden van het toen door onlusten hevig geschokte Napels. Zie wijders van kampen, achter zijne vert. van von müller's Algem. Gesch. IIIde D. 24ste B. bl. 631.

(*) T.a.p. in zijne Reize naar het Oosten.

(*) Three months passed in the mountains near Rome during the year 1819, by Mrs. graham. Dit werk, door eene vrouw van uitstekende geestvermogens geschreven, is een der beste, welke over Italië in het licht verschenen zijn; het behelst merkwaardige bijzonderheden omtrent den landbouw en omtrent het zwervende leven der struikroovers en der herders.

(*) Alexander piccolomini, Hertog van Montemarino, al de bandieten van Toskanen en van den Kerkelijken Staat vereenigd hebbende, had zich daaruit een legertje gevormd, met hetwelk hij geheel de Campagna di Roma verwoestte en al de Pauselijke troepen in bedwang hield. Naderhand met rijken buit naar Frankrijk geweken, diende hij er acht jaren lang met roem. Ferdinand, Groothertog van Toskanen, hem, toen hij Pistoja langs trok, hebbende doen gevangen nemen, deed hem den 16 Maart 1591 ophangen, ondanks de ijverige voorspraak van Paus gregorius XIV, wiens Staten hij zoo zeer geteisterd had. - Marco sciarra, zijn navolger, een nog geduchter bendenhoofd, zag zijn kleine leger tot verscheidene duizend man aangroeijen. Het gelukte sixtus den V hem van Rome te verwijderen, zonder dat hij hem echter had kunnen ten onder brengen. In 1592 ging marco sciarra in dienst van de Republiek Venetië over, die hem met zijne bende naar Dalmatië zond, om tegen de Uscoquen oorlog te
voeren. Daar Paus clemens de VIII er zeer op aandrong, dat men hem dit bandietenhoofd zou uitleveren, deed de Senaat van Venetië sciarra, voorzigtigheidshalve, vermoorden.

(*) Dank zij de menschlievende krijgstucht van napoleon!... Vert.

(*) Mrs. graham, Hoofdst. VII.

(*) Het is een Engelschman zelf, die spreekt. Vert.

(*) Falconer, schrijver van het dichtstuk the Shipwreck.

(*) De lange muren, door welke die groote staatsman de stad Athene met hare havens verbond, en den grondslag legde van hare overmagt ter zee.

(*) Waarschijnlijk de tempel van de Νίκη ἄπτερος, de overwinning zonder vleugels, die aan den ingang der Akropolis stond.

(*) Deze man had zich voor eenen armen dorpsdokter willen doen doorgaan; zijn bedrog aan den dag gekomen zjnde, stieten de roovers hem eene vork in elk zijner oogen, met de bijvoeging: ‘Wel nu, dokter, genees dan uzelven!’

(*) Uit het relaas blijkt niet, ten minste zoo ver het aangehaald is, dat er twee boden afgezonden waren. - Vert.

(*) De bijzonderheden dier kannibaalsche martelingen weigerde onze pen hier over te schrijven. - Vert.

(*) Het is een dier boeken, waarvan de rondreizende marskramers zulk oenen ruimen aftrek in het gebergte vinden.

(*) Laten wij een prezentje aan st. antonius doen.

(*) Ziehier een afschrift van dezen geleidebrief:


‘Si ordina a qualunque comitiva di non toccare casata fasani. Virtu e fedelta..




antonio mattei ed alessandro massaroni.




(Wij gelasten, wie het ook zij onzer makkers, casata fasani niet te moeijen.)

(*) Snelschrijver, letterlijker kort- of engschrijver, die met verkortingen, met teekens, enger en gevolgelijk sneller schrijft, dan op de gewone wijs met voluitgeschrevene lettergrepen.

(*) Zie le Semeur van 5 Augustus 1840.

(*) Men kan bij machiavel nazien, op welke wijs cesar borghia zich van vitellozzo, oliverotto, pagoloorsini en den Hertog van gravina, die Condottieri, welke hem in den weg waren, ontdeed.

(*) Op bl. 24 van deze vertaling staan abusivelijk deze beide namen van plaatsen met kapitale letteren gedrukt. - Vert.

(*) Eene betere zaak waardig.

(*) Zou men niet ook, en met nog meer regt, kunnen zeggen: Die het goede, die eene heilzame waarheid te dikwijls, bij alle beuzelachtige gelegenheden, te pas brengt, denkt, uit gewoonte, in het geheel niet meer aan de woorden, welke hij uitspreekt. Nog daargelaten, dat zij menigmaal uit schijnheiligheid gebruikt worden, om zich het voorkomen van bijzondere vroomheid te geven. - Vert.

(*) Men weet, dat in vele gewesten van Duitschland Kerstijd een kinderfeest is, op gelijke wijs als bij ons St. Nikolaas. Er wordt dan des avonds, in een der vertrekken, een zoogenaamde Christusboom geplaatst en van vele lichten voorzien, aan en om welken boom ouders of vrienden de geschenken hangen en nederleggen, welke zij voor de kleinen bestemmen, die althans bij lieden van den ouden trant, in den waan gehouden worden, dat het Christuskind dezelve voor hen medegebragt heeft. - Vert.

(*) Wij veroorloofden ons hier en elders, ten gevalle onzer Lezeressen, eene verzachting der kleuren van de al te levendige schilderij. Genoeg, het arme schepsel werd het slagtoffer van de dierlijke lusten dier barbaren. - Vert.

(*) De Heer cabat.

(*) 1 fr.

(†) 3 fr.

(§) 9 fr.

(※) 3 fr.

(‡) 100 sous.

(**) 13 fr.

(††) 2 fr. 40 c.

(§§) 16 sous.

(‖) 2 fr.

(‡‡) 16 sous.

(***) 8 sous.

(†††) 32 sous.

(*) Zie het Mengelwerk van dit Tijdschrift voor 1818, No. VIII en 1823, No. XI.

(*) Het middendeel van Zuid-Indië.

(†) De streek lands, aan de oostelijke zeekust, waarin Madras ligt.

(§) Tschoenda-sahib was de schoonzoon van eenen anderen Nabob, die niet genoemd wordt.

(**) In Karnatic, niet ver van Madras, gelegen.

(*) Dus over geheel het landschap Karnatic.

(*) De Redactie, die dit naïve stukje hare Lezers niet wilde onthouden, prijst het Vaderland en zichzelve gelukkig, dat het: c'est tout comme chez nous, hier geene toepassing vindt.

(*) Cyrus, Koning van Perzië, was een der vroegste en voornaamste instellers der posten.

(†) De Apostelen, en vele Kerkvaders met hen, hebben van deze renspelen hunne schoonste gelijkenissen ontleend, ter leering en tot nut der eerste Christenen.

(*) De bekende Fransche Dichter victor hugo ziet op deze gewoonte, waar hij in eene zijner Oden, aan zijnen vriend de lamartine gerigt, schrijft:

- nous combattrons en frères 
Pour les mêmes autels et les mêmes foyers. 
Montés au même char, comme un couple homérique, 
Nous tiendrons, pour lutter dans l'arène lyrique, 
Toi la lance, moi les coursiers. 



(*) Men vindt in Engelsche mengel- en andere werken omstandige verhalen, door sommigen van hen, die dit schrikgeval overleefd hebben, van hun ontzettend lijden gegeven. Bij het lezen daarvan rijzen de haren te berge; ook is het relaas in Engeland bijna tot een volksvertelsel geworden, dat in ieders mond en aan allen
bekend is. Toen, in het hevigst van hunnen angst, de ongelukkigen, onder aanbod van aanzienlijke geldsommen, hunne wachters smeekten, den Onderkoning van hunnen toestand te gaan verwittigen, kregen zij tot antwoord: ‘Wij durven niet; hij slaapt.’

(*) Op deze vraag kan de Christelijke Godsdienst alleen een antwoord geven, dat den zelfmoord in elk geval als eene, voor God strafbare en den Christen onwaardige, misdaad veroordeelt. - Vert.

(*) Men zal zich herinneren, hoe homerus, in den eersten zang der Ilias, de verzamelde Goden, op het gezigt van den manken Vulkanus, die, vader en moeder willende verzoenen, den post van schenker op zich neemt, in een onuitbluschbaar gelach, gelijk de Dichter het noemt, doet uitbarsten.

(*) De mogelijkheid van zulk een bosch, dat brandde en niet verbrandde, heeft muntinghe aangewezen in zijne Gesch. d. Menschh. IV. Aanm. No. 38.

(*) Zie muntinghe, Gesch. d. Menschh. No. 49 der nieuwe uitgaaf.

(*) In dit laatste vond jakob geene onduidelijke aanwijzing, dat de terugkeering niet bij zijn leven zou plaats hebben. Hij zou bij jozef in Egypte sterven. - Op dergelijke wijs was ook, bij de voorspelling aan abraham, aangaande het lot der nakomelingschap, melding gemaakt van zijn' eigen dood.

(*) Dat dit waarlijk mede beoogd werd door de Egyptische plagen, zegt ons de geschiedenis; want de Heer zelf verklaarde, dat de Egyptenaars het moesten weten, dat jehova God is, Exod. VII:5, XIV:4, 18.

(*) Lenore. (Hurrah, die Todten reiten schnell!)

(†) Göthe heeft van byron gezegd, dat hij door den Genius der Droefheid aangeblazen werd.

(§) Het oorspronkelijke niet bij de hand hebbende, vermeenen wij niet deze aanhaling te mogen volstaan. Vert.

(*) In verscheidene door mij geziene akten wordt aan den Heer charpentier den titel van écuyer du Roi gegeven. (Noot van den Heer lockhart.)


Een van walter scott's levensbeschrijvers, de Heer george allan, heeft in zijn werk de onderscheidene geruchten opgeteekend, die met betrekking tot dit huwelijk in omloop geweest zijn. ‘De jonge dame,’ zegt hij, ‘ging door voor de dochter van eenen Lyonschen koopman, jean charpentier geheeten; maar men fluisterde elkander in het oor, en dit gerucht is nimmer op eene voldoende wijze weêrsproken, dat haar zoogenaamde voogd, de Markies van downshire, eene veel nadere en wel eene bloedsbetrekking tot haar had. Na eene langdurige briefwisseling tusschen den aanstaanden en Lord downshire, werd tot het huwelijk besloten, en had het den 24 December 1797 te Carlisle voortgang. Waarschijnlijk was het omstreeks dezen tijd, en om aan zijne bruid genoegen te geven, dat scott de Presbyteriaansche kerk, waarin hij opgevoed was, vaarwel zeide en tot de episcopale kerk overging. Men weet, welk een weêrzin men in Grootbrittanje gevoelt tegen huwelijken met buitenlanders. Miss carpenter's landaard zou dus reeds alleen genoeg geweest zijn, om scott's familie tegen haar voorin te nemen; maar de geruchten, die omtrent de wettigheid harer geboorte in omloop kwamen en geloof vonden, wekten de geweldigste ontevredenheid. De jonge juffer had bij zich zekere Miss nicholson, die voor hare Gouvernante doorging, maar van welke men zeide, dat zij hare moeder was; en waar was het, dat Miss carpenter haar eenen kinderlijken eerbied toonde. Tante jenny en al de oude ongehuwde juffers van het Schotsche geslacht beriepen dus eenen krijgsraad, om te beraadslagen, of zij wel met voegzaamheid het jonge paar zouden kunnen bezoeken, zoolang de verdachte persoon zich bij
hetzelve bevinden zou. De debatten werden met zoo veel gezond verstand als kracht van uitdrukking door eene oude dame van hare kennis geresumeerd. Zij verklaarde, dat, ‘zoo lang Miss nicholson zich wèl gedroeg, het er weinig op aankwam te weten, wie duivel zij was.’ De oude Heer en Mevrouw scott toonden minder verstand; zij deden geheel de buurt van hunne klagten weêrgalmen, en vermeerderden daardoor de opspraak nog aanmerkelijk. Walter scott bemerkte al die kleingeestigheden niet, of veinsde zulks niet te doen; hij had slechts huiselijk levensgenot en geene romaneske genietingen gezocht. Twee anecdoten bewijzen, dat hij den zetregel had aangenomen: platonic love, platonic nonsense! Een oude, hem bijzonder genegen bediende verweet hem eens in het vriendelijke, dat hij een huwelijk aangegaan had, hetgeen zijne familie verdriet deed. ‘Kom, kom!’ hernam hij, ‘het zal mij 's avonds t'huis doen blijven.’ Toen, bij eene andere gelegenheid, een zijner vrienden de vrijheid nam, over zijne keus te schertsen; antwoordde hij: ‘Die vrouw zal mij kinderen geven, en zich met mijnen letterarbeid niet bemoeijen; dat is alles wat ik verlang.’ [Dit laatste gezegde dunkt den Nederduitschen Vertaler niet waarschijnlijk, te oordeelen naar den fijnen smaak der jonge dame, in hare brieven aan den dag gelegd, en ook geenszins in het karakter van een' man als walter scott.]

(*) Des Dichters Oom en Neef stierven te St. Jago. Aan beide lijken werd aanvankelijk, als aan die van ketters, eene rustplaats op het kerkhof ontzegd. Een te St. Jago wonende vriend der overledenen verwierf echter, voor eene belangrijke geldelijke opoffering, de toestemming der Geestelijkheid tot de begravenis, onder de volgende plegtigheden: de doodkisten werden in de kerk gebragt en geopend, de lijken gehuld in een schandkleed, de banvloek werd uitgesproken en het Miserere gezongen; daarna volgde de absolutie en begravenis. En dit alles gebeurde in de tegenwoordige Eeuw!

(*) Eene Voorlezing, gehouden in het Departement Haarlem der Maatschappij tot nut van 't algemeen, den 2 Maart 1841.

(*) Zou men ook in een' cirkel ronddraaijen? Zie gellert's Fabelen; de Historie van den Hoed.

(†) Moest ik eene Grammatica schrijven, mij dunkt ik zou allereerst handelen over de Bezittelijke Voornaamwoorden, als de groote rededeelen, die alle overige regeren: want elk woord krijgt voor mij eene veel krachtiger, dikwijls geheel andere beteekenis, als ik er het woordje mijn voor plaats. Als b.v. het regt wordt gekrenkt, dat veroordeelt ieder regtschapen mensch; maar veel zwaarder wordt de misdaad, en veel scherper zijn oordeel over dezelve, als zijn regt wordt gekrenkt.

(*) Dit geluk schijnt echter zoo bijzonder groot niet te zijn, volgens een artikel in het Handelsblad van 24 Maart 1841. No. 2926.

(*) Bemerkungen über den Zustand der Medicin auf der Insel Java. Ausland. 1839. No. 46-50 en Medic. Unterhaltungs-Bibliothek, Leipzig, 1839. 3 B.

(†) In de laatste tijden scheen de lust ook onder de Nederlandsche artsen aan te wakkeren, om in militaire betrekking naar de Oostindiën te gaan. Eenige Doctores medicinae, en daaronder wien het ook in het vaderland aan een bestaan niet zoude ontbroken hebben, begaven zich derwaarts. Mogt hun voorbeeld navolging vinden, opdat de uitoefening der Geneeskunde op Java geheel in waardige en bekwame handen mogt komen!

(*) Verhandelingen, Redevoeringen en losse Geschriften, D. I, bl. 88.

(†) Denkelijk het dal Guta, bij Damaskus.

(§) Panormus of Panormos is een Grieksche naam, en beteekent veilig voor alle schepen. De Latijnen vertaalden het Totus portus, d.i. voor alle natiën. Zie Voyage en Sicile, 1836, en saint-non, Voyage pittoresque.

(*) Voyage en Sicile, 1836.

(†) Zie de Notes historiques van l. de laval, in zijn Comte de Néty, 1074-1086. Tom. 2.

(§) Mela, II. 7. Sil. It. XIX. 262. Zie j. lempriere, Class. Dictionary, ad vocem.

(※) H. XXXVI:4, 10, 11, 12, 15, 16, I Chron. I:35, 36.

(*) In de Maleische taal zou men zeggen eliphaz besâr, d.i. den ouden, (eigenlijk den grooten) en eliphaz kitjil, d.i. den jongen, (eigenlijk den kleinen). Maar van zulk eene spreekwijze vind ik althans geen spoor in het O. of N. Testament.

(*) Genesis XXXVI:33. Jobab, de zoon van zerah van bozra.

(†) Genesis XXV:2.

(§) Zie muntinghe, Crit. Vet. Foed., pag. 47-48 en 50. En vergelijk eichhorn, Einleit. in das A.T., Tom. 2. § 87. Bauer, Crit. s.V.T., pag. 201 tot 203. Capellus,
Crit. I., Lib. IV. Pareau, Inst. Interpr. V.T., pag. 72 seqq.

(*) I Chron. VII:35, 36.

(†) Zie dathius, versio latina V.T. ad l.

(§) Josua XV:41.

(※) Zie g.t. seiler, das Buch Hiob, bl. 3. Over de ligging van de landstreek Uz zie dathius, l.c. in notis ad Cap. I:1.

(‡) Job XXXII:2, 4, 5, 6.

(**) Gen. XXII:21. Ik begrijp niet regt, waarom er zijn, die elihu voor bileam houden, Num. XXII:5.

(*) Een zoogenaamde Calembourg of klankspeling, die, even als eene andere, welke later volgt, onmogelijk in de daartoe gelukkiglijk minder geschikte Hollandsche taal over te brengen is. Vert.

(*) Walter scott had haar zijn portret gezonden.

(*) Walter scott had over hoofdpijn geklaagd.

(†) Zijn eerste paard bij de vrijwillige ruiterij.

(*) De top van Mont Pilate, ten zuiden van Lucerne, vertoont het beeld van een menschelijk gelaat in liggende houding. Deze bijzonderheid heeft in die streken aanleiding gegeven tot het bijgeloof, waarop hier wordt gedoeld.

(*) Woorden des overledenen, op het kerkhof te Vorden, waar des Dichters grafplaats gevonden wordt.

(*) No. VIII, bl. 374 env.

(*) Le fort nam, na het omkomen van cornelis de houtman en coomans, waarbij hij ook zelf gevaar had geloopen om het leven te verliezen, het bevel op en bragt de schepen terug. Hij nam als Viceadmiraal onder joris van spilbergen, bevelhebber op de Ram, den 5 Mei 1601 de reis naar de O.I. op nieuw aan, doch werd evenwel uit die betrekking ontzet, uit hoofde van eene zamenspanning met zijn scheepvolk tegen den Admiraal. Hij stierf op die reize in het begin van Maart 1603.

(†) Dekker behoorde tot degenen, die met frederik de houtman gevangen werden genomen en door le fort achtergelaten. Hij was p. van caerden gedurende diens verblijf voor Atsjin van Nov. 1600 - Febr. 1601 van veel dienst; werd ook benevens nog 9 anderen door dezen uit zijne gevangenschap verlost, en kwam den 11 Oct. 1601 in het vaderland terug. Ook hij verliet het evenwel reeds weêr in
Maart 1602, als koopman op een der schepen van sebald de weerd, en werd door dezen, den 3 April 1603, in die betrekking, en gesteld over meer anderen, wederom te Artsjin achtergelaten. Een aanmerkelijk verschil in toestand inderdaad.

(*) Om de aardigheid, die in deze anecdote verholen ligt, te begrijpen, moet men de woorden in het Engelsch overzetten. Peas zijn erwten en bees bijen. Beide woorden worden eveneens uitgesproken, met onderscheid alleen van de voorletters. Nu weet men, dat den Duitschers verweten wordt, dat zij de twee verwante letters b en p met elkander verwisselen. Onze Duitscher dus, bees (bies) willende zeggen, zeî peas (pies.)

(*) Met voorkennis van Vertaler en Uitgever deelen wij onzen Lezeren deze proeve uit marmier's Lettres sur le Nord mede. Dit werk onderscheidt zich door deszelfs belangrijken inhoud en bevalligen vorm boven de duizend-en-ééne vertaling, waarmede ons Publiek dagelijks als overstroomd wordt, en levert eene hoogst leerzame en aangename lektuur op. Wij wenschen door dit staal tot het lezen van het geheele werk uit te lokken, waarvan de vertaling eerstdaags door den Boekhandelaar a. ter gunne, te Deventer, zal in 't licht verschijnen.

(*) Voorgedragen in het Departement der Maatschappij tot Nut van 't Algemeen te Gouda, vóór zes jaren.

(*) De Abdij van St. Denis te Parijs. Vaderl. Letteroef. voor 1840. No. XI. Meng. bl. 548.

(*) Niet alleen met betrekking tot napoleon, maar desgelijks uit andere oogpunten, is een der aandacht overwaardig woord gesproken door den Eerw. j. boeke, over het ongepast en overdreven vereeren van menschen, als een kenmerk van onzen leeftijd. Vaderl. Letteroef. voor April 1841. No. IV. Meng. bl. 161.

(*) ‘Gij zegt mij,’ schreef hij in 1826 aan zijnen vriend wegeler, ‘dat men mij ergens een' natuurlijken zoon van wijlen den Koning van Pruissen genoemd heeft; reeds lang geleden had men mij hiervan gesproken; maar ik heb het vaste besluit genomen, nimmer over mijzelven te schrijven, en op niets te antwoorden, wat over mij geschreven wordt. Ik laat volgaarne aan u over, der wereld de braafheid mijner ouders, en vooral die mijner moeder, bekend te maken.’

(*) De aanmerking wordt nog scherper, wanneer beethoven, gelijk natuurlijk, in het Hoogduitsch sprekende, het woord Stunden gebruikt heeft. Vert.

(*) 
Als alles ons ontzinkt, als hoop voor wanhoop zwicht, 
Dan is het leven schande, en wordt het sterven pligt. 


Ziedaar de taal van den man zonder Christendom; de Christenwijsgeer beschouwt den zelfmoord, in elke denkbare omstandigheid, als eene ongeoorloofde en tevens laffe daad. -


Vert.

(*) Voorgelezen in het Rotterdamsche Departement der Maatschappij tot Nut van 't Algemeen, den 18 November 1840.

(*) Dit testament, met de eigene hand van beethoven geschreven, is thans in het bezit van de Heeren cramers en comp. in Regentstreet te Londen. Daar hetzelve weinig bekend is, achten wij het hier in deszelfs geheel te moeten invoegen:


‘Voor mijne Broeders karel en .... beethoven. O gij menschen, die mij voor haatdragend, onhandelbaar en menschenschuw houdt, en mij als zoodanig voorstelt, hoezeer verongelijkt gij mij! Gij kent de verborgene oorzaken niet, die mij dus aan u doen voorkomen. Van mijne kindschheid af dreef mij hart en geest tot welwillendheid en menschenliefde; ik gevoelde zelfs eenen sterken drang om edele daden te verrigten; maar bedenkt, dat ik reeds zes jaren lang onder eene vreeselijke kwaal moet zuchten, die door onkundige artsen gedurig erger gemaakt wordt; dat, van jaar tot jaar met bedriegelijke hoop op beterschap gevleid, ik eindelijk er toe gekomen ben, geen ander uitzigt meer te hebben, dan onder eene kwaal te blijven lijden, welker genezing uiterst langdurig, misschien wel onmogelijk zijn zal. Bedenkt, hoe ik, geboren met een driftig, gloeijend temperament, geschikt om al de aangenaamheden van den gezelligen omgang te genieten, reeds vroeg in mijn leven gedwongen geworden ben, mij daaruit te verwijderen en een eenzaam aanwezen te lijden. Poogde ik somwijlen mijn gebrek te vergeten, hoe hard werd ik dan daarvoor niet gestraft door de smartelijke bewijzen mijner hardhoorendheid! en nogtans was het mij onmogelijk, de menschen toe te roepen: Spreekt harder, schreeuwt! want ik ben doof! Hoe kon ik besluiten, de verzwakking van een zintuig te erkennen, dat bij mij volkomener dan bij ieder ander behoorde te zijn? van een zintuig, hetwelk ik in de hoogste volkomenheid bezeten heb; eene volkomenheid zoo groot, als slechts bij weinige lieden mijner kunst immer gevonden werd! Neen, ik kon het niet.


Vergeeft mij dan, wanneer gij mij ziet terugtreden, in plaats van mij, gelijk ik zoo vurig gewenscht had, onder ulieden te mengen! Mijn ongeluk is nog des te gevoeliger voor mij, daar het te weeg brengt, dat men mij miskent. Voor mij bestaat er geene afleiding of verademing meer in het gezelschap der menschen, geen genoegen in hun geestrijk onderhoud, geene wederzijdsche ontboezeming der aandoeningen van het hart! Bijna ganschelijk alleen en op mijzelven levende, zonder gemeenschap met anderen, uitgezonderd die, welke eene gebiedende noodzakelijkheid beveelt, aan eenen balling gelijk, maakt, telkenmale dat ik de menschen nader, een vreeselijke angst zich van mij meester; elk oogenblik vrees ik, dat men mijnen toestand ontdekken zal. Op deze wijs, toen ik nu de laatste zes maanden buiten heb doorgebragt, en mijn bekwame geneesheer mij aanbeval, mijn gehoor zoo veel immer mogelijk te sparen, is zijn voorschrift in volkomene overeenstemming met mijne toenmalige geneigdheid geweest.


‘Wanneer ik evenwel, niettegenstaande de beweegreden, die mij van omgang en gezelschap verwijderen moest, mij er in wil medeslepen, welk eene smart maakte zich alsdan niet van mij meester, wanneer b.v. iemand nevens mij in de verte het geluid eener fluit vernam, en ik er niets van hooren kon; wanneer hij eenen veehoeder hoorde zingen, en ik niets hooren kon! de wanhoop, waarin zulks mij stortte, was zoo hevig, dat er weinig aan ontbrak, of ik zou een eind aan mijn leven gemaakt hebben!


Kunstliefde alleen heeft mij weêrhouden. Het kwam mij onmogelijk voor, de wereld te verlaten, alvorens alles te hebben voortgebragt, wat ik gevoelde te moeten voortbrengen. Dus heb ik dan dit treurige leven voortgesleept, ja hoogst treurig bij een gestel zoo zenuwachtig, dat de geringste beuzeling in staat is, mij uit den vergenoegdsten in den pijnlijksten toestand te doen overgaan.


Geduld! zie daar de naam van den levensgids, dien ik aannemen moet en reeds aangenomen heb. Ik hoop, dat mijn besluit van duur zal zijn, dat ik het mag volhouden tot dat het aan de meedoogenlooze Parsen behagen zal, mijnen levensdraad af te snijden. Misschien word ik iets beter, misschien niet; om het even, ik heb besloten te lijden. Een wijsgeer te worden, als men nog slechts acht en twintig jaren oud is, dit valt niet gemakkelijk, oneindig minder nog voor den kunstenaar, dan voor wie anders het ook zij. O Godheid! Gij doorziet uit den hoogen mijn hart; Gij kent het; Gij weet, of het voor iets anders klopt dan voor menschenliefde en zucht om wèl te doen! O menschen, wanneer gij dit lezen zult, herinnert u dan, hoe gij mij verongelijkt hebt; en dat die ongelukkig is zich trooste, wanneer hij ziet, hoe een ander, ongelukkig als hij, ondanks al de hinderpalen, welke de natuur hem in den weg legde, alles gedaan heeft, wat in zijn vermogen was, om onder de uitstekende menschen en kunstenaars gerangschikt te worden! Gij, mijne Broeders, karel en ....., zoo bij mijn verscheiden Professor schmid nog leeft, bidt hem dan, in mijnen naam de geschiedenis mijner kwaal op te stellen, en voeg dit blad, hetgeen ik thans hier schrijf, bij het verhaal van mijn lijden, opdat ten minste na mijnen dood de wereld, zoo veel het nog mogelijk is, zich met mij verzoene!


Ik stel u, bij dezen, beide tot erfgenamen van mijn klein vermogen (indien het dien naam verdiene); deelt het eerlijk met elkander; bemint en helpt elkander weêrkeerig. Gij weet, dat ik u reeds lang al het kwaad vergaf, hetgeen gij mij gedaan hebt. U, Broeder karel, dank ik in het bijzonder voor de liefde, welke gij mij in de laatste tijden betoond hebt. Mogt gij een minder droevig leven leiden, dan het mijne geweest is! Scherp aan uwe kinderen deugd in; zij alleen maakt gelukkig, het geld niet: ik spreek bij ondervinding, want zij is het, die mij in mijn ongeluk ondersteund heeft; aan haar en aan mijne kunst ben ik verschuldigd, dat ik niet geëindigd heb met zelfmoord.


Vaart wel en hebt elkander lief! Ik zeg bij dezen dank aan al mijne vrienden, en inzonderheid aan Prins lichnowski en aan Professor schmid. Ik wensch, dat de instrumenten van Prins L..... bij een uwer bewaard blijven, en dat er tusschen u hierover geen twist zij. Zoodra gij er een voor ulieden voordeeliger gebruik van kunt maken, zoo verkoopt ze; het zal mij een genoegen zijn, zoo ik u aan geene zijde des grafs nog van eenig nut kan strekken. Dat nu dan voorts mijn lot zich vervulle! Ik ga den dood met blijdschap te gemoet. Kwam hij, vóór dat ik al, wat ik als kunstenaar vermag, heb kunnen ontwikkelen, zou zulks, hoe hard mijn deel ook zij, te vroeg wezen, en ik wensch, dat hij later komen moge. En evenwel, zou ik in het andere geval niet nog reden hebben om mij te verheugen, daar hij mij van een lijden ontheffen zou, welks eind niet te voorzien is? Kom dan, o Dood! wanneer gij wilt; ik zal u zonder sidderen verwachten. En gijlieden, vaartwel; vergeet mij niet geheel, wanneer ik gestorven ben! Ik heb eene herinnering verdiend, daar ik mijn geheele leven door geijverd heb, om u gelukkig te maken: zijt het!


lodewijk van beethoven.’


‘Heiligenstadt, 10 October 1802.




Op den omslag:


‘Ik neem, en wel droeviglijk, van u afscheid! Helaas! de zoete hoop, welke ik herwaarts gebragt had, om ten minste eenigermate te herstellen, verlaat mij nu geheel. Even als de herfstbladeren verwelkt ter aarde vallen, even zoo heeft de hoop zich van mij losgemaakt; ik vertrek van hier bijna zoo als ik er gekomen was, en zelfs de vrolijkheid, welke mij in de schoone zomerdagen zoo menigmaal verlevendigde, is verdwenen. O Voorzienigheid, doe voor mij een' eenigen dag van vreugde schitteren, sedert zoo lang reeds is in mijn binnenste de echo der ware vreugde mij vreemd! O Godheid, wanneer zal ik haar, in den tempel der natuur en der menschen, eens weder kunnen genieten? Nooit? Neen ... dit zou te wreed zijn!’


‘Aan mijne Broeders karel en ....., om na mijnen dood te lezen, en te doen gelijk hierin gezegd is.’

(*) Ik ben arm en ellendig.

(*) Eene zinspeling op de aanspraak der tooneelspelers aan de toeschouwers bij de oude Romeinen, wanneer een stuk ten einde was: actum est, plaudite! (Het spel is uit; klapt in de handen!)

(*) Van dit laatste gezegde ontbreekt ons de sleutel. Vert.

(*) Thomas moore.

(*) Opmerkelijke overeenkomst met de Grieksche benaming van den dageraad.

(†) Nachtegalen, die Grieksch en Latijn hadden leeren spreken.

(*) Een wapentuig der Negers, dat min of meer naar den yatagan der Turken gelijkt.

(*) Ik heb de meeste, voor mij zoo aangename, inlichtingen van den kundigen Bestuurder des gestichts, den Heere jacobi, ontvangen. Ook bij andere Duitsche geleerden heb ik het heuschste dienstbetoon ondervonden; gelijk almede van de Belgische letterkundigen: een schoon bewijs, dat het rijk der kunsten en wetenschappen boven dat der staatkunde verheven is.

(*) Letterlijk stofbeek, zoo genaamd wegens het bijna als stof nederkomende water.

(†) Blümli, Zwitsersche uitgang, voor het Duitsche Blümlein, bloempje. Zoo Mädeli voor Magdelein, en bij eigennamen rudeli, reguli enz.

(*) Weinige jaren geleden vond er een onderwijzer uit Geneve door onvoorzigtigheid zijnen dood.

(*) ‘Ja, Mijnheer, het regt is aan uwe zijde.’

(*) ‘Ja, Mijnheer, ik zeg, Zwitserland is een zeer schoon land.’

(†) ‘Die zelfs op zondag drinkliedjes zingen op het altaar der natuur, en aan welker wirwar een Engelschman zich niet schaamt deel te nemen.’

(*) ‘Van den nood eene deugd te maken.’

(†) Bij verbastering dus genaamd; eigenlijk heet hij de Mons pileatus of Hoedberg, naar de wolkenkap, dien hij van tijd tot tijd op het hoofd draagt.

(*) Daar de Cosmopolite zich niet genoemd heeft, kunnen wij slechts gissen. Het komt ons echter niet geheel onwaarschijnlijk voor, dat hij een en dezelfde is met den Heer j. (jut) uit Hanau, van wien de Heer o.g. heldring zegt, in zijn voorberigt tot het Iets over de genees- en heelkracht van het koude water. 1839. Nijmegen, bij thieme: ‘Het vorige jaar bezocht mij de Heer J., en bragt mij, onder eene menigte Duitsche Volksboeken, eene reeks van koud-waterschriften mede.’

(*) Iets over de genees- en heelkracht van het koude water. Nijmegen, 1839, bl. 28.

(*) ‘Het kwikzilver en de ontsteking,’ bl. 8. Het doet ons leed, waarde Cosmopolite, u al wederom te moeten toeroepen, dat uw priesnitz ook hier de oudste brieven niet heeft. Zekere Dr. barra, te Lyon, schreef reeds in 1676 een boeksken, de l' Usage de la glace, de la neige et du froid, en deed dit, blijkens de voorrede, om het misbruik van het antimonium en der aderlatingen tegen te gaan.

(*) Zoo noemt de Cosmopolite de ingezetenen van Rotterdam.

(*) Er steekt niets achter, Dames! Fokke simonsz. zou het vertaald hebben: leg nu reis allebei je ooren te luisteren.

(*) Breng ik dezen ingewikkelden volzin ook niet netjes te huis, lezers?

(*) Voorgelezen in eenen letterkundigen vriendenkring.

(*) Men versta mij niet verkeerd. Ik beweer niet, dat met het geloof aan wonderen alles staat of valt. Onder bijgeloovigen zal men ligt zeer gereed zijn een wonder aan te nemen, zonder dat dit zulke hooge denkbeelden omtrent den bewerker derzelven te weeg brenge, zulk een vruchtbaar nadenken wekke, zulken invloed op hart en wandel hebbe, dat bekeering en wedergeboorte, gelijk die in het Evangelie gevorderd worden, daaruit ontstaan. In een' tijd van ingenomenheid daarentegen met wijsgeerige begrippen, zoo als die thans bij velen bestaat, kan ik mij ligt zeker vooroordeel tegen de wonderen voorstellen, waardoor men derzelver waarheid voor het minst in het midden laat, en zich echter aan de leer en den persoon van jezus opregtelijk hecht, en den naam eens geloovigen Christens niet onwaardig is. Doch, wie onder zulke nadenkenden aan de wondergeschiedenis van het Evangelie, met name aan de opstanding van christus gelooft, die moge daarmede naar hart en geest nog geen Christen zijn, zijn inzigt, zijne overtuiging is Christelijk, en leidt onmiddellijk, zoo niet verder, althans tot die denkbeelden, welke wij in den tekst voorstellen.


Het bestreden gevoelen komt voor in het werkje van den Heer merle d'aubigné: Les Miracles, ou deux Erreurs, waarvan het Christelijk Maandschrift vóór eenigen tijd een breed verslag gaf.

