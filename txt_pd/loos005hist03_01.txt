
    
        
            
                Historie van Mejuffrouw Susanna Bronkhorst. Deel 3
                Adriaan Loosjes Pzn.
            
            
                GEBRUIKT EXEMPLAAR
                exemplaar universiteitsbibliotheek Leiden, signatuur: 1182 E 14
                
                ALGEMENE OPMERKINGEN
                Dit bestand biedt, behoudens een aantal hierna te noemen ingrepen, een
                    diplomatische weergave van Historie van Mejuffrouw Susanna Bronkhorst. Deel 3 van Adriaan Loosjes Pzn. uit 1806.
                
                REDACTIONELE INGREPEN
               Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (p. II en IV) zijn niet opgenomen in de lopende tekst.
                
                [pagina I]
                HISTORIE van SUSANNA BRONKHORST.
                
                [pagina III]
                HISTORIE van MEJUFFROUW SUSANNA BRONKHORST door A. LOOSJES, Pz. met platen.
                
                DERDE DEEL.
                
                Te HAARLEM,
                Bij A. LOOSJES, Pz.
                MDCCCVI.
                 
            
            
                
                    2009 dbnl
                    
                
                loos005hist03_01
            
            ebook
                unicode
                scans
            
            
                Adriaan Loosjes Pzn., Historie van Mejuffrouw Susanna Bronkhorst. Deel 3. A. Loosjes Pz., Haarlem 1806
                
            
        
        
            DBNL-TEI 1
        
               
           
               Historie van Mejuffrouw Susanna Bronkhorst. Deel 3
               Adriaan Loosjes Pzn.
               
               
               
                   
                   
                   
               
           
           
           
           
               
           
           
               
               
           
           
           
           
       
       
           
               Historie van Mejuffrouw Susanna Bronkhorst. Deel 3
               Adriaan Loosjes Pzn.
               
               
               
                   
                   
                   
               
           
           
           
           
               
           
           
               
               
           
           
           
           
       


            
                2009-10-05
                
                    CB
                
                colofon toegevoegd
            
        
    
    
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Adriaan Loosjes Pzn., Historie van Mejuffrouw Susanna Bronkhorst. Deel 3. A. Loosjes Pz., Haarlem 1806
 
Zie: https://www.dbnl.org/tekst/loos005hist03_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 

        
            
            
        
        


{==1==} {>>pagina-aanduiding<<}

Historie van Susanna Bronkhorst.

Honderd eerste brief.

De Heer Louis Kraaijestein aan den Heer Pieter de Graaf.


den Haag, 23. Februarij.

Zoo kwaadaardig, zoo vergiftig kwaadaardig, als ik dit oogenblik ben, ben ik nooit van mijn leven geweest. Zulk een affront van een vrouwelijk wezen te moeten lijden, als ik nu van de furieuse Susanna Bronkhorst ondergaan heb - neen, Piet! daartoe ben ik niet in de wereld gekomen. Saartje heeft waarachtig gelijk, (ik zit aan hare zijde dezen te schrijven,) dat ik met deze heks te veel komplimenten maak. Zulke moeten met geweld worden te ondergebragt. [Hier volgt een verhaal van het geen Susanna in den vori-
{==2==} {>>pagina-aanduiding<<}
gen brief aan haren broeder heeft medegedeeld - en schoon de Heer Kraaijestein alles met zijne verwen kleurt, komt het te veel op hetzelfde uit, om hier geheel ingelascht te worden. Maar na het verhaal van den afloop der geheele ontmoeting vaart hij voort:] Ik verwonder mij, dat ik in staat geweest ben, om u, die altijd de vertrouwde van mijne zegepralen waart, een zoolang verhaal mede te deelen van eene zamenkomst, die (want waarom zou ik het ontveinzen?) op mijne nederlaag weder uitliep. Hoe belagchelijk een figuur moet ik ook in het oog van Saartje gemaakt hebben! - En zoudt gij wel gelooven, Piet! dat ik in het midden van deze vernedering, een zeker genoegen gewaar werd? maar voor zulke genoegens zijn alleen lieden van mijnen aanleg vatbaar. Zij, welke uit flechter leem gevormd zijn, kunnen dat misschien geheel niet vatten. Niettegenstaande deze aanvankelijke nederlage, blijf ik mij met de overwinning streelen. - En hoe heerlijk, hoe groot zal de overwinning niet zijn over eene vijandin, zoo groot, zoo mijner waardig als Susanna. - Want schoon ik haar in mijn hart tot gekwordens toe bemin, meer dan ik ooit eenige vrouw beminde, en wat heb ik 'er niet velen bemind, - zij is immers mijne vijandin; welk meisje - welke vrouw heeft ooit Kraaijestein afschuwelijk - bij herhaling afschuwelijk durven noemen. - En het fier ding is grootsch op hare hardnekkigheid - maar wij

{==3==} {>>pagina-aanduiding<<}

zullen dat stijve hoofdje wel buigen door den tijd, die wonderen vermag, Tempore - Tempore en nog wel zesmaal Tempore zegt Ovidius in zijn bedroefde klaagzangen - maar hij was toen vergeten, wat de kostelijke Tijd ook in het stuk der liefde vermag. - Hij zou dan gezegd hebben:

Tempore Susannae compescitur ira puellae, 
Nec feritas animo, quae fuit ante, manet. 


maar de troef was toen uit die oude ziel. - Denk echter niet, dat ik alles van den Tijd, dien druiloor, die voor de menschen in het gemeen als een hazewind, maar voor mij en alle minnaars, op krukken loopt, mijn fortuin zal laten afhangen. Neen! een man, met een' vorstelijken geest, en met vorstelijke plannen in het hoofd, heeft nog een ander middel in de hand - dat ik u meermalen genoemd heb.... Ik heb gezworen, met eene verschrikkelijke verbittering gezworen, dat ik alles doen zal, om haar de mijne te doen worden .... en dat ik haar volgen zal, waar zij hare voeten zet... en zij zal ondervinden, dat ik althans mij nu niet aan meineed schuldig make. Dikwijls, Piet! vlieg ik met mijne verbeelding de toekomst te gemoet - en o dan zie ik zulke heerlijke zaken. Ik zie dan Suse Bronkhorst voor mij vernederd geheel in

{==4==} {>>pagina-aanduiding<<}

den staat van eene belle penitente, om meer dan eene reden. O hoe mak zal zij, die

hoe lieflijk van gemoed 
Nu een Leeuwin geleek, wanneer ze brult en woedt, 
Dewijl de Jager 't nest wil plundren en berooven. 


en mij zoo aangegrimd heeft, in eene bekoorlijke apathie, wachten op de genadige en ontfermende blikken van haren eenmaal zoo fel gehoonden Meester. Daar heb ik een' inval, Piet! die is goud waardig voor een' liefhebber van invallen. Voort, mijn pen! voort, ontrek dien goddejijken inval aan de losse golf van mijne gedachten, waarop dezelve nog dobbert, en misschien, zoo gij haar niet vereeuwigt, door een' volgenden aan het niet zal ten prooi gegeven worden. De Kloosters zijn verdwenen ... maar ik wilde een nieuwe orde stichten van Penitenten ... namelijk bestaande uit zulke meisjes, als eenigen tijd u en mij en zulke snaken hare grootste bekoorlijkheden hebben opgeofferd, en na aan het toilet zich moê gekeken te hebben op hare verflenschende schoonheden, de toevlugt nemen tot hun kerkboek, om, nadat zij gedweept hadden van aardschen wellust, dien zij van dag tot dag zien verminderen, hare dweepachtige zieltjes over te geven aan de hemelsche geneugten van een eeuwig geluk, waarvan zij, wie weet

{==5==} {>>pagina-aanduiding<<}

welke, misselijke siguren in hunne ontstelde verbeelding maken. Een zoôtje van zulke penitenten in één huis zou wel kostelijk zijn ... en dan begrijpt gij wel dat ik Louis, als Insteller van de Orde dier vromen, als eerste Abdisse of presidente zou benoemen de beminnelijke de ondankbare, de trotsche, maar dan vernederde, diep erkentelijke, en teederlijk minnende Susanna Bronkhorst. Waarlijk, hoe langer ik op dit instituut staar, hoe fraaijer het in mijne oogen wordt. Terwijl ik vast voortga met mijne zegepralen te vergrooten zal ik dat Gebouw met een reeks van afgedankte dienaressen blijven bevolken, die haar lief overschotje levens zullen afjeremiazeren, en waaronder 'er toch velen zullen zijn, die mij zullen zegenen, als den man, die voor haar onderhoud gezorgd heeft, en voorgekomen, dat zij niet tot de diepte der ellenden, als zoovelen harer zusters daalden. Hebt gij nu nog wel immer een vromer en Christelijker gedachte in mij zien opkomen? O neen! als ik dat plan voltooi, dan maak ik staat op denzelfden onsterfelijken naam, als zoovele andere groote en zoogenaamde Heilige Mannen, want daaronder zijn 'er ook velen, die 'er bij het nageslacht bekoorlijker uitzien, dan bij de lieden van hun' tijd. Maar alles wil op een' afstand bekeken worden. Ik weet, op mijn Papa's Buiten zag men, als men door een van die stijve lange lanen, keek, op

{==6==} {>>pagina-aanduiding<<}

een Venus en Adonis, die op den asstand van vijftig, zestig en meêr voeten, 'er dan maar wat heerlijk uitzagen, maar van nabij waren het kladden verw, een misselijke poespas - zoo gaat het ook met de groote en vrome Mannen. Als men eens leest in het jaar 2900. Dit gebouw is gesticht door Louis Kraaijestein voor zulke meisjes, die ongelukkig enz. O dan zal den warmen menschenvriend een traan in zijne, oogen opwellen, en een zucht zal den ontroerden boezem van eene dan levende schoone bewegen; zij zullen wenschen elf honderd jaren vroeger geleefd te hebben, om tijdgenooten geweest te zijn van dien edelen Vromen man, wiens koud gebeente zij zuilen zegenen. Al de Saartjes Lindenbergs, al de Suses Bronkhorst, al de ... al de ... zullen dan vergeten zijn - vergeten als of zij nooit bestaan hadden, en men zal alleen zijne aandacht vestigen, op den edelmoedigen en vromen stichter van dit Gebouw. Ja zoo Piet! zoo maakt dikwijls het malle nageslacht een' verschrikkelijken ophef van een enkel helder punt in het leven van een Vorst, Held of anderen grooten snaak, wiens leven anders zoo zwart was als pik door euveldaden van veel erger soort dan de mijne .... maar, Piet! jam satis est etc. Gij weet mijn ontwerp - en ik twijfel geen oogenblik, of juicht eene uitvinding toe, die mij ten minste voor eenige oogenblikken verwijderd heeft van het voorwerp,

{==7==} {>>pagina-aanduiding<<}

dat mijne geheele ziel vervult - en mij met afgrijsselijke driften doet worstelen - ha daar komen die Furien weder - en teisteren mij met hare roeden... ‘Houdt op, houdt op: ja ik zal, ik zal u gehoorzamen. Ik zal mij wreken, duchtig wreken aan een schepsel, dat mij verachten, dat mij verfoeijen durft - en alleen nog door mijne genade is, het geen zij is.’
Ik ben nu zoover gevorderd, dat zij zeker den Haag verlaten zal; het huis van Juffrouw Gibbon zal ik, als zij maar eens uit den Haag is, wel geheel voor haar toemetselen. Ik zal die oude tooverkol, die, gelijk alle oude wijven, op het geld gesteld is, en hoe minder zij noodig hebben, hoe meer zij begeeren, in het oor laten bijten, dat eenige van de ouders harer eléves ongaarne zien, dat een meisje, als Santje Bronkhorst, die toch zoo op den naam is met Louis Kraaijestein, zich in haar huis ophoudt, en daardoor, zoo al niet aan erger, ten minste zeker blootgesteld zijn aan schrikken en onsteltenissen, die misschien jaren lang nadeelige gevolgen zouden verspreiden; en haar dus laten raden, om Susanna Bronkhorst in het vervolg alleen door haren goeden raad te dienen. Gij ziet, Vriend! langs dien weg heeft zij alweêr eene toevlugt minder.
Van Charlotte Elzevier hope ik haar langs een anderen weg af te helpen. Ik heb namelijk een middeltje in de hand, om eene verkoeling in de vriendschap tusschen die twee

{==8==} {>>pagina-aanduiding<<}

Engelachtige meisjes te bewerken... En die is volstrekt noodig, opdat zich de aanbiddelijke toornige geheel zal overgeven aan de hoede en bescherming van de haar hartelijk liefhebbende Weduwe Mevrouw Meadows (alias Saartje Lindenberg). Misschien denkt gij wel, dat ik in dezen een weinigje wreed handel, daar ik haar zoo doende van al hare vrienden beroof en geheel aan de woede van een wraakzuchtig en jaloersch vrouwspersoon overlaat - terwijl ik volkomen open kaart heb. Maar, Piet! gij denkt dan alweder te veel in het kleine. Ik handel maar omtrent een enkel strafbaar koppig trotsch meisje, dat mij bij herhaling beleedigd heeft, zoo als groote en beroemde Veldheeren, wier namen onzigtbaar van alle lauwerkransen de eeuwigheid lineâ rectâ ingaan, omtrent onschuldige en weerlooze volkeren. - En wat is het einde van hun bedrijf? alleen somtijds deze weinige woorden: ‘Ockzakow ligt aan mijne voeten:’ dat is, 'er zijn duizenden gesneuveld - die stad half verbrand - en de ingezetenen uitgeplonderd - en wat is het einde van mijn bedrijf, Susanna Bronkhorst ligt in mijne armen, nadat zij een half dozijn pointilles heeft opgegeven. - Een klein hoopje menschlievende Wijsgeren hebben van den Overwinnaar van Ockzakow vrij wat te snappen gehad en snappen nog veel van dien man, die door honderd duizenden als een groot. Held bewonderd wordt -

{==9==} {>>pagina-aanduiding<<}

en een snees oude wijven met Madam Gibbon aan het spits zal moord en brand tegen mij blazen, als mijn gruwelijk feit gepleegd is, terwijl vele jonge meisjes, met heele preutsche mondjes - en met propere grimlachjes mij een' gaauwdief, en wat niet al, zullen noemen, maar in hare liefderijke hartjes juichen, dat hare trotsche en schoone zuster is te ondergebragt - want dat goedje is ook al wat nijdig onder malkander - en hoe beleefd zij tegen elkander nijgen, en malkander kussende machere, ma chere, spelen - o zij zijn elkander ten minste zoo nijdig, als geleerden, die, elkander prijzende, in het openbaar, zooveel mogelijk, achter het schild van namelooze journalen, elkanders eer ondermijnen. O wereld vol valschheid en bedrog! Men zou mij, in het stuk van liefdehandel, zoo fel getergd, zoo beleedigd, kunnen kwalijk nemen, dat ik alles aanwende, wat mogelijk is, om mijne schoone vijandin geheel buiten postuur te brengen, en in die stelling, dat zij zich op genade en ongenade aan mij moet overgeven. En, schoon ik nooit aan eene zegepraal getwijfeld heb, nu, nu zijn 'er oogenblikken, zwakke oogenblikken, dat ik de mogelijkheid onderstel ... maar neen! weg met dat beleedigend denkbeeld, beleedigender zelf dan de taal van de trotsche, de hatelijke Susanna. - Ik zeg met Hertog Philips:

{==10==} {>>pagina-aanduiding<<}


‘- ja, welaan 
‘Men toon de wereld, dat mijn wraak niet is te ontgaan.’ 


Daar hoor ik dat de malle Koo Bronknous naar Hamburg gesukkeld is - ik denk, om affaires.’ De koophandel moet waarachtig een gemakkelijk ding zijn. Ik zou hem waarlijk niet vertrouwen, om goede Hamburgsche krakelingen te koopen, en wie weet, of die oude Frederik, die Duitedief hem geen Commissie vertrouwd heeft, waaraan eenige tonnen hangen. - Nu de Hemel zij ons en alle Koopluî genadig! plagt mijn Cousin Berkenbosch te bidden, als hij de zonden van zijn jeugd gedacht bij een' aanval van podagra.
Ik had u bijna vergeten te vertellen, dat ik met Walraven aan den gang geweest ben - hevige woorden hebben wij met elkander gehad bij het vechten af ... maar de deftige Heer vocht toch liever met het roode lemmer der geleerden, als met den blinkenden kling van Mars. - Wij raakten aan den slag, door dat ik hem zoowat tergde over het loopen van zijne blaauwe scheen. - Het Heertje was dan maar lang niet mak, en, ondanks al zijne vroomheid, geloof ik, dat hij, als het regt ernst werdt, zijn' man staan zou. De vent heeft waarachtig ook geen' kwaaden uitkijk. Ik kan mij somtijds zelf niet begrijpen, hoe of Suse hem niet de voorkeur boven mij geeft. - Want daarvan ben ik toch, wat 'er ook gebeuren moge, zeker,

{==11==} {>>pagina-aanduiding<<}

dat ik veel dieper indruk gemaakt heb op het hart van Suse, dan Walraven ooit in staat is bij Suse of bij eenig meisje op dezen planeet te doen. Zouden de meisjes ook graag gebreken in uitstekende mannen van onze sekse zien, mits dat zij zelve geen voorwerpen zijn, waarop die gebreken hunne krachten uitoefenen, omdat wij haar dan toeschijnen meêr naderbare wezens te zijn. Walraven is misschien te groot, zelfs in het oog van eene Susanna Bronkhorst. Ik hoop toch, dat de gelegenheid nog eens geboren mag worden, dat ik mij op hem kan wreken. Nu dan zult gij mijn seconde zijn - maar hij zal traag daartoe te brengen zijn, want zoo als mijn Heer Valerius Maximus wel aanmerkt: Lento gradu ad vindictam sui divina procedit ira, tarditatemque supplicii gravitate compensat. Nu hebt gij weêr heel wat letters voor uw geld - en gij weet ten minste, hoe het met mij gesteld is. - Groet onze Club - en zeg, dat ik misschien hun' bijstand nog zal noodig hebben - nu zij hebben mij trouw gezworen en dien eed zullen zij houden. - Vale!

K.

P.S. Van daag vlieg ik weder naar Amsterdam, maar ik zal Leyden met al zijn gekkernijen en zijn gekken ditmaal laten liggen. - Ik heb genoeg aan mijn

{==12==} {>>pagina-aanduiding<<}

Amsterdamsche Juno, die ruim zoo zuur ziet als de Alma Minerva, schoon die ook dikwerf donker genoeg kijkt. - Ik heb aan Venus Sara den Epistel voorgelezen, maar deze is van oordeel, dat zoo deze mijn Amourette lang duurt, ik in hooge persoon de Min in 't Lazarushuis in naturâ vertoonen zal.




{==13==} {>>pagina-aanduiding<<}

Honderd tweede brief.

De Heer Louis Kraaijestein aan Mejuffr. Susanna Bronkhorst.


Amsterdam, 24. Februarij.

Mejuffrouw!

o Dat ik u na het geen 'er gebeurd is, met een' anderen naam, die minder den droevigen afstand, die tusschen ons plaats heeft, aanduidde durfde aan te spreken ... maar misschien, dat gij u niet verwaardigen zult, om een oog op deze letteren te slaan. Bedenk echter, dat het vergeven eene Goddelijke Deugd is. - Zwaar, zwaar heb ik door mijne oploopendheid bij onze laatste zamenkomst uwe goedheid beledigd, maar ook, met welk eene voorbeeldelooze hevigheid werd ik bij eene onschuldige ontmoeting door u bejegend. 't Zij echter verre van mij, dat ik u beschuldige dat gij te hard tegen mij geweest zoudt zijn, want, als de opbruisching mijner drift voorbij is, als ik, in het eenzame, mij aan bedaardere bepeinzingen overgeve, o dan begrijp ik, helaas! te duidelijk, dat uwe verontwaardiging, uwe verbolgenheid over mijn persoon op te goed gronden rust.

{==14==} {>>pagina-aanduiding<<}

't Is alleen, o dierbaar voorwerp mijner aanbidding; want gij zult immers de Godheid gelijk zijn, die zelfs de verhardsten booswicht zijne hulde niet euvel duidt. 't Is alleen, o aanbiddelijke! de teederste, de heiligste liefde, die, ongeacht zoovele versmadingen, als ik van u ondervonden heb, mij kan doen voortvaren, met het aanwenden van pogingen, om u te bewegen, dat gij, aflatende van de zoo ongunstige gevoelens ten mijnen aanzien, een oog van medelijden flaat op eenen man, die, zoo hij zich beter gedragen had, misschien uwe liefde niet geheel onwaardig zou geweest zijn.
Ja, hoe diep gij mij ook veracht hebt, welke bittere benamingen gij mij hebt toegeworpen, de hoop op uw bezit is bij mij niet geheel uitgebluscht. Ik blijf hopen, hoe ongezien zich alles ook vertoone. Openhartigheid is eene der eigenschappen van een grootmoedig karakter. En wat 'er ook met mijn karakter moge gebeurd zijn, ik hoop niet alle trekken van edelmoedigheid verloren te hebben. Ja! ik zal u eene nieuwe proef geven, dat ik open en vertrouwelijk met u omga.
Gelooft gij wel, dat ik een bewijs in handen heb, waaruit mij tot mijne innerlijke vreugde gebleken is, dat 'er ten minste een tijd was, waarin ik, volgens het oordeel van uwe beste vriendin, bij u niet geheel onverschillig was, waarin ... maar ontsluit hier het

{==15==} {>>pagina-aanduiding<<}

inliggende couvert, waarin het mij zoo dierbaar getuigenis van uwe vriendin gevonden wordt (*). Vraag mij niet, hoe ik hetzelve ben meester geworden, daar sjulks een gevolg is van mijne onvermoeide, en onvermoeibare nasporingen, die ik doe en doen zal, tot zoolang dat gij de mijne, geheel de mijne zijt; want dat voornemen staat bij mij onverwrikbaar vast, en is, ondanks alle uwe betuigingen, nog vaster geworteld, sedert dat ik met onuitdrukbare vreugde het getuigenis gelezen heb gevloeid uit de pen van haar, die gij met eene meer dan zusterlijke liefde bemint.
Ik stel mij dit oogenblik voor, in welk eene aangename en zoete bedremmeling gij u bevindt, dat juist in mijne handen het bijgaand getuigschrift van uwe hartsvriendin gevallen is. Misschien wordt gij dit oogenblik wel een weinig toornig over de vrijheid, die uwe Vriendin Charlotte omtrent u gebruikt heeft, maar het geschrift bewijst u tevens, dat alles voortkwam uit eene regtgeaarde bekommering over uw welzijn. Ik hoop dus, dat de mededeeling van dit fragment geene verkoeling zal veroorzaaken tusschen twee zulke edele vrien-
{==16==} {>>pagina-aanduiding<<}
dinnnen, als waarop de tegenwoordige eeuw zeldzaam roemen mag. Maar, mijne dierbare! - o laat ik nog eens zoo vertrouwelijk zoo hartelijk u mogen noemen - immers kon dit geschrift bij iemand van mijne geaardheid geene andere uitwerking hebben, dan dat ik, aangevuurd door de betooveringen der zoetste hope, alle pogingen inspande, om een hart te bewegen, om zich nader aan mij te verbinden, waaromtrent ik mij met zooveel reden overtuigd hield, dat het ten minste tot mij overhelde.
Zie daar nu, veel raadselachtigs zeker voor u opgelost, en schrijf, bid ik u, veel van het onbegrijpbaar stoute in mijn gedrag toe aan de toevallige aanmoediging, welke uwe teederste vriendin door haar schrijven, zoo ik onderstel, aan eene of andere uwer vriendinnen aan mij gegeven heeft: alles, alles wat 'er gebeurd is, zal zich u nu in helderer licht vertoonen - ja ik vertrouw zelfs, dat veel van het geen bij u de gedaante moet hebben van vermetele baldadigheid nu een veel dragelijker en zachter voorkomen hebben zal.
O mogten deze letteren, geschreven door de hand van uwe beminnenswaardige vriendin, tot een middel van bevrediging tusschen ons strekken! O mogt alles, wat 'er voor dit oogenblik onaangenaams tusschen ons is voorgevallen, met een ondoordringbaar kleed bedekt, in de eeuwige vergetelheid wegvallen.

{==17==} {>>pagina-aanduiding<<}

Mogt van dit oogenblik af het voor mij zoo gelukkig tijdperk een' aanvang nemen, dat ik, zoolang ten prooij van woeste en ongebreidelde hartstogten, de aangename kalmte van een bezadigder leven ondervindende, zooveel mogelijk, alle mijne gedane misstappen, onder de heilige bescherming der reine liefde, verbeterde! -
Eenmaal, eenmaal, Mejuffrouw! ben ik immers niet geheel verwerpelijk in uwe oogen geweest. - O uw hart heeft immers eenmaal voor mij op een' geheel anderen toon geslagen, dan voor eenig ander man. - Wat, bid ik u, wat heb ik tegen u in het bijzonder misdaan, dat gij die stem, welke voor mij in uw hart pleitte, geheel zoudt versmoren. - Waarlijk - ik vrees, dat 'er velen zijn, die mijne buitensporigheden bij u verzwaard hebben; ik vrees, dat ik in Madam Gibbon, hoe eerbiedwaardig anders, geene voorspraak maar eene hevige partij gevonden heb. Hoe Mevrouw Meadows over mij denkt, is mij minder bekend, doch ik ducht, dat zij ook eene deelgenoote is van de algemeene zamenzwering tegen mij.
Maar ik bid u, bij alles wat heilig is, laat uw edele geest zich verheffen boven alle de pogingen, die verbitterden uit uwe sekse aanwenden, om iemand, die haar nooit beleedigd heeft, en zoo is immers mijn geval omtrent Madam Gibbon, Mevrouw Meadows en Juffrouw Elzevier, in uwe oogen hatelijk te

{==18==} {>>pagina-aanduiding<<}

maken. Het staat aan u om te toonen, dat gij verheven zijt boven al die kleine belemmeringen, welke min veerkrachtige gemoederen beletten groot te zijn. Al was ik waarlijk dat gruwzaam gedrogt, zoo als mij jaloezij, kwaadsprekendheid, laster, en nijd met hare ruwe penseelen, welker grove misstreken uwe scherpe oogen gemakkelijk ontdekken, afschilderen, dan nog zou ik immers voor u niet gevaarlijk zijn; voor u, die in uw geheel gedrag jegens mij eene zoo groote standvastigheid ontwikkeld hebt, dat zoo niet het bekoorlijk en welmeenend verraad van uwe vriendin (sta mij toe, dat ik het dien naam voor een oogenblik geve) mijn' geest bemoedigd had - en de vlam mijner hope op uw bezit onuitbluschbaar gemaakt, ik veelligt afgelaten zou hebben van te staan naar eene hand, die schoon voor mij de bekoorlijkste op de geheele wereld, eer geschikt schijnt, om zich met een dolk tegen mij te wapenen, dan om zich in de mijne te sluiten ... op dat heugelijk oogenblik, 't geen zich, helaas! nog zoo afgelegen vertoont.
O laat ik eens mij gelukkig droomen, mijne dierbare! dat kunt gij althans den ongelukkigen niet misgunnen, dat hij zich voorstelle, hoe gelukkig hij zich eenmaal verbeeld heeft te zullen zijn. Er is een tijd geweest, en hoe weinige weken is het nog maar geleden, dat ik misschien verwaand en stout genoeg (maar toch

{==19==} {>>pagina-aanduiding<<}

als ik het briefje van uwe vriendin raadplege, met eenigen grond) mij verbeeldde, dat ik met alle mijne gebreken, met alle mijne fouten, niet geheel onverschillig was bij het engelachtig meisje, dat zeker in aantrekkelijkheid voor een' sterveling de Engelen in schoonheid overtreft, maar bovenal door de goddelijke hoedanigheden van haar verstand en hart in staat zou zijn, om het verduisterd, niet geheel uitgedoofd, gevoel voor het schoone, groote en goede op te wekken in het hart van eenen jongeling, die ondanks alles, wat 'er met hem gebeurd moge zijn; alles, wat hij moge bedreven hebben, verre is van zoo laag te zijn gezonken, of hij zou zich weder op kunnen beuren tot die hoogte van zedelijke grootheid, waardoor hij op de ontferming eener Goddelijke goedheid zou mogen hopen. - Er zijn oogenblikken geweest, waarin ik mij met grond vleide op eene zoo blijde toekomst - en, ik bid u, met al den ernst mijner ziel, ik bid u, wat heb ik toch na dien tijd bedreven, waardoor ik verbeurd heb - mij te mogen blijven streelen met de hoop, dat ik, mijne hervorming van zeden voorzettende, allengskens dieper en dieper zou mogen deelen in de genegenheid van een hart, dat te uitgebreid is in liefderijke gevoelens, om bij den berouwhebbenden zondaar aan voorheen bedreven en onherhaalbare daden te blijven hechten ... maar laat ik eindigen ... daar ik misschien in uwe oogen zoo bespotte-
{==20==} {>>pagina-aanduiding<<}
lijk worde, als zekere schipper, die aan onze kust zijn vaartuig met eige koopmanschap geladen, verloren hebbende, dagelijks zich naar dat oord begaf, even eens, als of hij hoopte, dat de golven hem den verloren schat eenmaal weder zouden toe werpen. De beklagenswaardige, schoon bespottelijk handelende in de oogen der ongevoelige menigte, trof echter somtijds hier en daar een edel hart aan, dat van medelijden klopte. Ik twijfel niet, hoe uw hart slaat op het denkbeeld aan dien ongelukkigen; o sloeg het ook zoo voor hem, die zich, bijna in den zelfden, ja in nog treuriger toestand bevindt, en die, hoe zeer nog het voorwerp van uwe afkeer en verachting, geen hooger eer kent, dan zich te mogen noemen

Uwen onveranderlijk hoogachtenden Dienaar

Louis Kraaijestein.




{==21==} {>>pagina-aanduiding<<}

Honderd derde brief.

Mejuffr. Sara Lindenberg aan den Heer Louis Kraaijestein.


den Haag, 27. February.

't Is u gelukt, mijn Heer Kraaijestein! 't is u gelukt, zelfs boven uwe verwachting, zoo ik mij althans verbeelde. Gij hebt den twistappel, dien gij evenwel, uit handen van mij als die van eene andere Eva, ontvangen hadt, tusschen de twee groote vriendinnen geworpen. 't Is alles, alles in de war. Susanna en Charlotte zijn gebroken. Zelfs is Madam Gibbon meer of min met beide gebrouilleerd en - wat heb ik gedaan - ik heb de partij getrokken van Juffr. Santje en ben nu de intime... de heel intime. Toen ik naar Mevr. Gibbon gaan zou, droeg ik zorg, om mij een diepe muts en vrij grooten hoed op te zetten, want ik herinnerde mij, dat Lotje mijn portrait gezien had bij Tante le Grand... En schoon zeker mijne kleeding veel, zeer veel verschilt van die, waarin ik toen geschilderd werd; schoon zeker de trekken van mijn gelaat, door verscheidene oorzaken, veel veranderd zijn, 'er is misschien nog veel in mijne oogen overgebleven, dat als Juffr. Char-
{==22==} {>>pagina-aanduiding<<}
lottezeer slim was, en ik mij niet, zoo wat gemaskerd had, zij eenige gelijkvormigheid zou ontdekt hebben, en daar Lotje toch ook onder de redenerende meisjes behoort, zou zij misschien van het een tot het ander besluitende inde Wed. Meadows, Saartje Lindenberg gevonden hebben. Maar laat ik voortgaan, en uwe nieuwsgierigheid niet op de pijnbank brengen.
Juffr. Lotje was dan in het begin van deze week uit Rotterdam gekomen. Suse had een heel kostelijken ring als een legaat van Grootemama Elzevier gekregen, en was daar woensdag avond mede te huis gekomen. Ik zat bij Madam Gibbon, toen Charlotte met de koets Suse te huis bragt - het regende lieve Lotjes - en lieve Suses uit de koets, en kushandjes bij kushandjes. - Madam Gibbon en ik moesten dien kostelijken ring zien - en gij begrijpt dat ik dien bewonderde, nog boven deszelfs waarde, om de waardige Christin, dien denzelven gedragen had. Suse was in eene uitmuntend goede luim. Daar Madam Gibbon zich een woord van haar' Neef de Klerk ontvallen liet, was ik zelfs zoo vrij van Suse op eene eenigzins schalkachtige wijze aan dien beminnelijken jongman te herinneren, maar alles op een' zoo verschrikkelijken afstand, dat het lief schepseltje zelfs niet genoodzaakt was, om te pinkoogen. - Nu de avond liep voorbij - in eene kalmte, zoo als meestal geweldige stormen

{==23==} {>>pagina-aanduiding<<}

vooraf gaat. Charlotte en Suse waren gescheiden onder voorwaarde, om den volgenden morgen aan het huis van Madam Gibbon zoo omtrent elf uur weder bij elkander te komen. Ik werd dan ook welstaanshalve verzocht en ik had het aangenomen. Zij zouden dan overleggen, of Suse vrijdag of zaturdag bij de familie van Elzevier weêr zou komen logeren; tot zoolang, dat zij met mij naar Loosduinen vertrok.
't Vriendinnenpaar zat reeds omtrent elf ure bij elkander (zoo mijn stijl wat zwelt, dan komt het niet uit zekere affectatie, maar door de groote voorwerpen, die ik behandel. Het verschilde maar weinig of 'er was een alexandrijnsch vers uit mijne pen gevloeid. Nu, perge si placet, zei mijn Papa zaliger, als onze oude keukenmeid een half uur aan onze tafel dekte, en de ziel ging geen zier harder voort, om reden, dat zij het niet verstond. Maar om weder te keeren tot Charlotte Elzevier en Susanna Bronkhorst). Deze zaten dan met veel verstand, en niet heel beknopt, zoo als heel verstandige menschen meestal gewoon zijn, te delibereren over den dag, dat Suse van Madam Gibbon over zou komen - en men was al ver heen in de deliberatie, waarbij ik de eer had van gedeeltelijk tegenwoordig te zijn, toen uw brief besteld werd. De meid gaf hem aan Susanna over ... Ik zag, schoon gij uwe hand, zeker

{==24==} {>>pagina-aanduiding<<}

met een braaf oogmerk, een weinig veranderd hadt, dat het een' brief van u was [want ik heb ook eens vele, zeer vele brieven van u ontvangen... Ja! o gij zijt mij kenbaar in uwe kleinigheden zelfs - hoe fraai, hoe net, zelfs zijt gij in het toevouwen, in het verzegelen van uwe brieven - maar ils sont passés ces jours des fêtes -] Verbeeld u, Susanna voorzigtig den brief geopend hebbende met een fijn schaartje - Daar zag zij uw' naam zeker ... Zij verbleekte - maar vond een papier, dat in den brief gevouwen was; dat bekeek zij, eer dat zij den brief las. - Ik zag, dat zij geheel in verwarring raakte. - ‘Kwade tijding van huis, Suse?’ vroeg Lotje, op een' zeer deelnemenden toon ... maar Suse antwoordde, terwijl zij het losse papiertje uit uwen brief overblikte op eene vrij stroeve wijze... ‘Van mijn huis niets... Lotje!’ ‘Het schijnt toch zeer belangrijk te zijn, mijne lieve!’ zeide Lotje ... Zeer belangrijk, zeer belangrijk’ - antwoorde Suse - ‘althans voor mij.’ Nu zette zij zich, om den brief te lezen... o nu, nu moest gij tegenwoordig geweest zijn. Ik meen, dat Juffrouw Wattier oogen kan opzetten, als zij zoo een' of anderen brief in een tragedie leest, maar het was met Suse niet minder onder het lezen van uwen brief. - Madam Gibbon kwam ondertusschen binnen sloffen. Suse werd rood en bleek onder het

{==25==} {>>pagina-aanduiding<<}

lezen van uwen brief - tusschen beide zag zij het ingesloten papier in, en wierp een' blik op Lotje, die, hoe veel beteekenende, echter door haar niet begrepen kon worden; - nadat zij uw' brief had uitgelezen, herlas zij het bewuste papiertje nogmaals. - Wij zagen elkander met verwondering aan, wachtende wat 'er gebeuren zou. Eindelijk zeide zij: ‘De brief is van mijn' vervolger, den Heer Kraaijestein!’...
Mad. Gibbon: Laat hij u weêr niet met rust ... Gij schijnt door den inhoud van zijnen brief zeer ontroerd.
Susanna: Dat ben ik, Madam! niet om Kraaijestein - alle de woorden van dien woordenrijken man wegen bij mij ligt, zeer ligt ... en ik maak geene zwarigheid, om de opgesmukte taal van dien winderigen losbol aan u voor te lezen; en dan zult gij allen, en bijzonder Mejuffr. Elzevier de reden begrijpen van mijne buitengewone ontroering.
Toen zij gekomen was aan dat gedeelte, waar gij u op het bewuste losse papiertje, waarvoor gij mij eeuwige erkentenis schuldig zijt, beroept, begon zij te beven ... en zij hief met eene geweldige aandoening het corpus delicti (zoo noemen immers de Heeren regtsgeleerden een stuk van die soort) naar boven .... Zij staakte het lezen, en zeide: ‘Foei! Juffrouw Elzevier! had ik ooit van u zoo iets kunnen vermoeden. Had ik ooit kun-
{==26==} {>>pagina-aanduiding<<}
nen denken, dat gij aan een derde, wie ook ter wereld, zoo over mij zoudt geschreven hebben.... Had ik ooit kunnen denken, dat gij, want zeker heeft dit briefje ingesloten geweest bij een' brief aan Madam Gibbon; iets aan haar wegens mij zoudt gij schrijven, dat gij voor mij verborgen hieldt?’...
Mad. Gibbon: Laat mij dat papier zien, Suse! - (na het doorgeloopen te hebben:) Nooit, nooit heb ik van Juffrouw Elzevier zulk een biljet ontvangen ... en echter ... 't is uwe hand, Mejuffrouw! (zich tot Charlotte Elzevier wendende.)
Charlotte die geheel met de zaak verlegen en ten uiterste bedremmeld was, veranderde alle oogenblikken van kleur, maar toea Madam Gibbon zich liet verluiden, dat zij nooit dat papier gezien had, kon zij zich niet langer bedwingen. ‘Hoe,’ riep zij in zekere vervoering uit, ‘is het mogelijk, Madam Gibbon! gij ontkent van mij dat papier ontvangen te hebben?’...
Mad. Gibbon: Juffr. Elzevier! zoudt gij mij in staat kennen tot eene onwaarheid ... Nog eens, ik betuig u, nooit dat geschrift gezien te hebben ...
Susanna: Hoe, mijn lieve Madam! gij hebt dat papier nooit gezien?... o Lotje! Lotje! En gij bekent, dat gij dit geschreven hebt: o dat ik mij wijs kon maken, dat het uwe

{==27==} {>>pagina-aanduiding<<}

hand niet ware ... En dat papier hebt gij in handen gesteld van mijnen vervolger ... (haar gelaat met hare handen bedekkende.) O menschen! menschen!
Charlotte (in tranen uitbarstende, want het was nu tijd, dat de waterlanders overkwamen. Het arme kind was regt bedroefd, en ook een weinigje toornig: zij wendde zich tot mij, die geheel van de stomme rollen geweest was.) O Mevrouw Meadows! ik beken, ik heb onvoorzigtig geweest van die regelS op een los stuk papier te schrijven ... ik heb ze in een' brief aan Madam Gibbon ingesloten ... en nu ontkent Madam Gibbon het ontvangen te hebben ... en Juffrouw Bronkhorst beschuldigt mij, dat ik dit geschrift aan Kraaijestein in handen zou gespeeld hebben, o, ik bid u, als eene verstandige vrouw; als eene Dame, die het met ons allen zoo wel meent, help ons toch, zoo het u mogelijk is uit deze verwarring....
Ik: Juffrouw Elzevier! Gij doet mij wel veel eer aan met uw kompliment in dezen, [nadat ik het papier even ingezien had] schoon het mij leed doet, dat ik anders zoo niet het vol vertrouwen geniet, gelijk de aanvang van het papiertje schijnt uit te wijzen. In deze geheele zaak is voor mij veel, zeer veel duisters.... Ik wil 'er wel liefst niet in beslissen ... maar intusschen moet ik dit toch zeggen (ik hoop, dat gij mijne rondborstige

{==28==} {>>pagina-aanduiding<<}

betuiging mij ten beste houden zult) dat ik niet had kunnen denken, dat 'er tusschen zoo groote vriendinnen, als gij en Juffr. Bronkhorst zijt, nog zooveel afstand kon plaats hebben... Maar, zoo als ik reeds zeide, ik wil liefst niets beslissen.
Susanna: Hoort gij Juffrouw Elzevier! hoort gij, hoort gij, wat Mevrouw Meadows zegt ... en zij heeft gelijk. Zulk een afstand behoorde 'er niet te zijn tusschen twee vriendinnen.... En nog, nog zou ik mij alles minder aantrekken, indien waarlijk Madam Gibbon het stuk van u ontvangen had .... maar hare woorden geloof ik heilig.
Charlotte: (in eene zeer hevige gemoeds beweging) En de mijne Juffr. Bronkhorst - ik heb, dat betuig ik u bij onze vriendschap...
Susanna: (met een' toornigen grimlach) Bij onze vriendschap ... o misbruik, dat heilig woord niet ...
Ik: (als voor vredemaakster spelende, -) Juffrouw Bronkhorst! laat Juffrouw Elzevier ten minste uitspreken....
Charlotte: (diep bedroefd, en alweder schreijende) Ik betuig dan, als ik het woord vriendschap niet meer gebruiken mag, ik betuig bij alles wat heilig is, dat ik dit papier geschreven heb met geen ander oogmerk, dan om mijne dierbare vriendin [Susanna zag toen Charlotte met eene treffende verontwaardiging aan, maar zweeg] te behoeden tegen de

{==29==} {>>pagina-aanduiding<<}

aanslagen van den Heer Kraaijestein; voor wien ik duchte, en nog ducht, dat zij zelf nu nog eene te groote genegenheid koestert [Nu begonnen zich de lippen van Susanna reeds tot spreken te openen, maar ik wenkte haar, dat zij Juffr. Elzevier zou laten uitspreken] ik betuig, dat ik dit papier in een' brief aan Madam Gibbon heb ingesloten ... en dat ik onkundig ben, hoe het in de handen van dien booswicht gekomen zij....
Mad. Gibbon: Juffrouw Elzevier! Hoe kunt gij u verstouten tegen mij te verklaren...
Susanna: Wees gerust, lieve Madam! ik geloof u, ik geloof u....
Charlotte: (met veel drift oprijzende) En mij ... en mij ... gij zwijgt ... 't is genoeg ... 't is te veel ... (haar oogen afdroogende en haren zakdoek verbergende) 't is meer dan ik verdragen kan.... Zooveel beleediging kan ik niet uitstaan... Nog eens Suse Bronkhorst! geloof gij mij niet?...
Susanna: (na een oogenblik nadenkens) Neen! Juffr. Elzevier! ik geloof u niet...
Charlotte: Dan moet ik hier van daan... hier het huis uit ...
Ik: Maar, Juffrouw Elzevier! zult gij, zoo hevig bewogen, u op straat begeven, wat zullen de menschen ...
Charlotte: (voorbij mij heen dringende) Wat scheelt het mij, wat de menschen van mij denken ... nu Suse Bronkhorst mij niet

{==30==} {>>pagina-aanduiding<<}

meer gelooft.... Laat mij gaan, Mevrouw! (zich tot Susanna keerende) Ik ga heen ... Suse! met een hart, dat, schoon gij het beleedigt, voor u gloeit van vriendschap ... en hoop, dat God den dag zal doen geboren worden, waarin deze duisternis wordt opgehelderd - en ik u door proeven bewijzen kan, dat ik uwe opregte vriendin ben. (De arme meid wilde daarop Susanna een' kus geven, maar deze draaide den fieren hals van haar af.)
Nu kon Charlotte geen woord meer uitbrengen - zij boog zich tegen Madam Gibbon en mij, en vertrok. Daarop volgde 'er een stil tooneeltje. Eindelijk barstte Susanna uit, den brief in hare eene hand houdende, en het geschrift van Charlotte in de andere: ‘Ben ik niet ongelukkig, Mevrouw Meadows?’
Ik: Zeer ongelukkig ... dat verzeker ik u.
Susanna: (met tranen in de oogen) Alles spant tegen mij te zamen ... uit mijne ouders huis verstooten - vervolgd door een' onwaardigen - genoegzaam verraden door haar, die ik voor mijne beste vriendin hield - o Madam Gibbon ... o hoe gaarn wenschte ik, dat Lotje de waarheid had gesproken.
Mad. Gibbon: Ik heb u nu reeds tweemaal verklaard, dat ik nooit dat geschrift van Juffr. Elzevier onder de oogen gehad heb, en gij schijnt nog te twijfelen; waarlijk, Juffrouw Bronkhorst! dat gaat wat ver....

{==31==} {>>pagina-aanduiding<<}

Het past niet, dat men, omdat men ingewikkeld is in een wargaren van intrigues, eene vrouw van mijne jaren en mijn karakter verdenkt. Dat verdien ik van niemand, en heb ik aan u niet verdiend.
Susanna: (eenigzins neerslagtig) Lieve Madam! zoo ik iets zeg, dat u mishaagt, ei heb dan toch medelijden met den zonderlingen toestand, waarin ik mij bevind.... Lieve Mevr. Meadows! ik zie, dat ook Madam Gibbon op mij vertoornd is.... U, u ten minste heb ik niet beleedigd....
Ik: Gij hebt niemand beleedigd, Juffrouw Bronkhorst! En al achtte zich ook elk door u beleedigd, dan zal ik u verdedigen ... en al verliet u alles ... Ik zal u niet verlaten ... daar is mijne hand.
Toen moest gij Susanna gezien hebben ... zij greep in vervoering mijne hand ... kuste die met een hartelijkheid, die mij bijna zou ontroerd hebben .... en opregte tranen van dankbaarheid stroomden uit hare oogen. Snikkende voegde zij 'er eindelijk bij: ‘Wanneer, wanneer betrekt gij uw Buitenverblijf, mijn lieve?’
Ik: Overmorgen, dacht ik 'er heen te gaan; maar alles is nog niet behoorlijk in orde - en 't is nog zoo vroeg in het jaar.
Susanna: O ik zal met u gaan, als gij 'er niet tegen hebt ... ik zal u alles wel in orde

{==32==} {>>pagina-aanduiding<<}

helpen brengen.... Het zal spoedig fraai weêr worden; alle dagen winnen wij - en ik ben niet bang voor een Maartsch vlaagje.... Mag ik u bidden ... neem mij mede.
Ik: (met een glimlachje) Foei! spot gij met mij. - Ik zal het mijn hoogst genoegen en mijn pligt achten, om eene zoo onschuldig ongelukkige, als gij zijts, hare rampen zooveel mogelijk te verzachten. Alleen hoop ik toch, dat Madam Gibbon, van welke ik zoovele vriendschap genoten heb, niet denken zal, dat ik partij trek...
Mad. Gibbon: O neen! Mevrouw Meadows! 't zal mij zelfs aangenaam zijn, dat Juffr. Suse bij u geruster is, dan bij mij.... En heb ik mij wat sterk tegen haar uitgedrukt, zij moet zulks alleen toeschrijven aan het gevoel van eigene waarde, dat elk eerlijk hart heeft, als het onverdiend verdacht wordt.
Zoo staan nu de stukken. Dingsdag den 2den Maart trekken Susanna Bronkhorst en Mevrouw Meadows naar Loosduinen. - Victoria! Victoria! riep de Pap van Tante le Grand. En zoo ook roept nu zeker de Heer Kraaijestein. Maar wees voorzigtig! Ik zou wel eens zoo grootsch kunnen worden op de Goddelijke Vriendschap van Susanna, dat ik 'er u met alle uwe plans aan opofferde.... Dat zou een grap zijn - en 't was immers maar eene bevestiging van het

{==33==} {>>pagina-aanduiding<<}

oude Varium et mutabile .... dat mijn Vader in het glasraam geschreven had, waarvoor mijne goede stoof van een Moeder haar steekje zonder verscheidenheid of veranderlijkheid zat te breijen. - Adio!

S. Lindenberg.




{==34==} {>>pagina-aanduiding<<}

Honderd vierde brief.

Mejuffr. Susanna Bronkhorst aan den Heer Philip Walraven.


Loosduinen, 3. Maart.

Mijn Heer en geachte Vriend!

Gij zult u misschien verwonderen, dat ik u dezen uit een dorp in de nabuurschap van den Haag en niet uit den Haag zelf schrijf. Gij zult van mij deswegens geene breede uitlegging behoeven, wanneer ik u zeg, dat de ondeugende pogingen van den Heer Kraaijestein, om mij overal te vervolgen, mij eindelijk hebben doen besluiten, om bij Mevrouw Meadows, die hier een klein Buiten gehuurd heeft, mijn' intrek te nemen, opdat het althans voor eene poos voor hem moge bedekt blijven, waar ik mij onthoude; want ik ducht, dat het niet zeer lang duren zal, of hij zal dat wel weder weten uit te vinden. Schoon ik behalve Mevrouw Meadows hier mijne Lise bij mij heb en boven dien nog eene meid en twee Tuinlieden, en niet verre van ons twee boeren woningen zijn, ben ik in eene gedurige onrust en wensch om van hier

{==35==} {>>pagina-aanduiding<<}

te wezen, en wel bij mijn Papa. Alle mijne pogingen ten dien einde aangewend, zijn vergeefs, zelfs mijne brieven, tot drie toe blijven geheel onbeantwoord. Ik heb den inliggenden ten zelfden einde aan hem geschreven, en ik hoop, dat God zal geven, dat ik hem door denzelven moge bewegen, dat hij mij weder onder zijn dak neme. Laat ik u mogen bidden, mijn Heer! zijt mij een gunstige voorspraak, en overreed mijnen Papa, dat hij mij weder in zijn huis neme.
O, mijn Heer Walraven! gij kunt niet begrijpen, hoe ongelukkig ik thans ben! Door een misverstand, of hoe zal ik het noemen, heeft 'er eene verkoeling der vriendschap plaats tusschen mij en Juffr. Elzevier. Ik kan u de oorzaak van dit verschil niet openleggen, zonder voet te geven tot verdenkingen, waartoe ik omtrent een meisje, dat ik altijd zoo hoog gewaardeerd heb, als Charlotte Elzevier, geene gelegenheid geven mag. Genoeg, wij zijn op zekeren afstand geraakt en wel op zulk eenen, dat ik het huis harer ouderen niet tot eene schuilplaats tegen den Heer Kraaijestein verkoos te nemen. Er heeft zelfs maar weinig aan ontbroken, of ik was ook eenigzins met mijne lieve Madam Gibbon in verschil geraakt. Evenwel dat is nog voorgekomen, en wij zijn op een' vrij goeden voet gescheiden. Begrijp alleen, hoe hard het mij viel, dat die goede Dame, die mij altijd zoo hartelijk bemind

{==36==} {>>pagina-aanduiding<<}

heeft, en, die ik eene kinderlijke liefde toedrage, mij gister morgen, toen ik Mevr. Meadows met een koets wachtte, om met mij naar Loosduinen te rijden, mij toevoerde, nadat ik haar met tranen in de oogen en een hart vol weemoed bedankt had voor al het goede op nieuw van haar genoten: ‘Hoe zeer is dat tot uw dienst geweest, Juffr. Bronkhorst! en ik wenschte, dat mijn huis eene betere schuilplaats voor u geweest ware, of dat ik het u voor het vervolg daartoe weder durfde aanbieden.’
Ik: (eenigzins verwonderd opziende) Hoe, lieve Madam! zou ik dan niet mogen hopen, om in het vervolg weder gebruik te maken ...
Mad. Gibbon: 't Valt mij hard, Mejuffrouw! dat ik het u zeggen moet ... maar...
Ik: (mijn geduld meer en meer verliezende) Ik bid u, lieve Madam! wat wilt gij hiermede zeggen?
Mad. Gibbon: (een' brief uit haar zak halende en mij overreikende) Ik heb altijd openhartig met u te werk gegaan. Gister heb ik dezen brief ontvangen: lees en oordeel.
En wat moest ik daar zien, wat minder, dan eene vriendelijke waarschuwing door eene vrouwelijke hand geschreven, die hierop neder kwam, dat de schrijfster als eene hartelijke vriendin ‘Madam Gibbon raadde, om, zoo zij het belang van haar Huis wilde in het oog

{==37==} {>>pagina-aanduiding<<}

houden, zich niet meer met mijne zaak in te laten. Men liet mij in mijne waarde; men geloofde wel, dat ik ongelukkig in deze affaire met den Heer Kraaijestein betrokken was geraakt, maar daarmede had Madam Gibbon niet te stellen. Haar huis behoorde geheel buiten opspraak te blijven. De een dacht over die zaak zoo, een ander weder anders. Maar zeker had ik te veel uit te staan met den Heer Kraaijestein, een man van een zoo slecht karakter, dan dat ik, zonder nadeel voor Madam Gibbon, langer in haar huis kon blijven.’
Nadat ik dezen brief, die nameloos was, en geteekend, ‘Uwe welmeenende Vriendin,’ gelezen had, zweeg ik eenige oogenblikken stil, maar met veel moeite mij bedwingende, om niet in tranen uit te barsten, zeide ik eindelijk: ‘'t Is wel ver met mij gekomen, Madam! dat ik nu reeds voor zulk een sujet, gehouden worde, die, door haar langer verblijf, uw huis in een' kwaden naam brengen zou. Gij ziet, Madam! hoezeer ik daardoor getroffen ben ... maar gelukkig nog, dat zich Mevrouw Meadows over mij ontfermt, anders zou ik nu maar mogen gaan zwerven, als eene verstootene...’
Mad. Gibbon: Gij zult toch wel gelooven, Juffrouw Bronkhorst!...
Ik: O waarom noemt gij mij niet langer Suse?

{==38==} {>>pagina-aanduiding<<}

Mad. Gibbon: (verteederd door deze woorden) Nu, Suse! gij zult toch wel gelooven, dat ik ook met veel ontroering dit biljet ontvangen en gelezen heb. En, zoo mijne overtuiging van pligt, die boven alles gaat; zoo ook mijne omstandigheden mij niet noodzaakten, om aan dezen wenk eener verborgene vriendin te gehoorzamen, ik zou u mijn huis nooit als eene schuilplaats tegen de ondernemingen van Kraaijestein weigeren ... Maar gij weet zelve, dat zoo de minste vlek of verdenking mijn huis aan begon te kleven, ik in eens van mijn geheel bestaan beroofd wezen zou. En daar gij thans ongelukkig zijt, zou uw ongeluk immers niet verminderen, door mij daar in te betrekken.
Ik: Neen! lieve Madam! daardoor zou het vermeerderen. Ik moet het in u billijken: gij zijt het aan u zelve verschuldigd, maar dit hoop ik toch, dat gij mij voor onschuldig houdt ... dat gij mij niet verdenkt, als of ik in het allerminste de oogmerken van Kraaijestein begunstigde.
Mad. Gibbon: Zijt daaromtrent gerust, Suse! Ik verdenk u niet.
Zoo sprak zij, toen de koets met Mevrouw Meadows voor de deur stil hield. Gij kunt denken, mijn Heer! met welk een hart, ik het huis van Madam Gibbon, waarin ik de aangenaamste dagen mijner jeugd had doorgebragt, verliet. Ik kuste Madam Gibbon,

{==39==} {>>pagina-aanduiding<<}

waarlijk met een zeker denkbeeld, als of ik haar voor het laatste vaarwel zeide. Spreken kon ik niet, en de oude Dame was zeer aangedaan. Wij waren reeds een goed eind den Loosduinschen weg op, eer ik aan Mevrouw Meadows de reden van mijne aandoeningen kon openbaren.
Vergeef mij, mijn Heer! dat ik u zoo breedsprakig lastig valle met iets, dat mij alleen betreft; maar, aan wien dan aan u kan ik dit oogenblik met eenige hoop van goed gevolg klagen. Koo is te ver van de hand, en dus zijt gij thans de eenige, van wien ik eenige hulp verwachten durf. Ik steun dan in dezen op uwe edelmoedigheid en vriendschap. En waarlijk die beide waarborgen mij, dat gij alles voor mij doen zult, wat met uwen pligt bestaanbaar is. Ik heb het aan u niet verdiend, zulks weet ik, mijn Heer! en echter durf ik van u vertrouwen, dat gij den inliggenden aan mijnen Papa niet alleen zult overhandigen, maar dat gij, bezeffende in welk eenen neteligen toestand ik mij bevinde, alles zult aanwenden, wat maar eenigzins kan strekken, om hem te bewegen, dat hij alle kleinere bedenkingen over het hoofd zie, en mij eene bescherming verleene, die ik niet rekenen kan met regt verbeurd te hebben.
't Zal hier, wanneer het verder in den tijd komt, een aardig verblijf zijn, en Mevrouw

{==40==} {>>pagina-aanduiding<<}

Meadows is een zeer aangename Dame, om mede om te gaan, maar wij kennen elkander nog te weinig om regt gemeenzaam te zijn. Van haar' kant zou dat gemakkelijk gaan, dan van mijne zijde... Bij mij moet de gemeenzaamheid gebouwd zijn op eene eenigzins duurzame ondervinding. Daarbij komt, dat ik, helaas! de persoon ben, die onder verpligting aan haar ligge; en dus zou gemeenzaamheid van mijne zijde iets van aangematigde vrijpostigheid hebben. En is 'er wel eenig gebrek onder lieden van opvoeding, dat een meisje meer ontfiert, dan eene groote vrijmoedigheid, die velen spoedig met den naam van onbeschaamdheid bestempelen. Indien ik ook met Mevrouw Meadows regt gemeenzaam was, zou ik hare vele zaken moeten zeggen, die ik nu, op eenen meêr afgemeten voet met haar staande, voorbij kan laten gaan. Zij heeft een Zoontje - een aardig vlug en geestig kind, maar hij is vol van allerhande guitenstukjes, die zij eer toejuicht, dan op eene zachte wijze berispt. Hij heeft een' hond, dien hij op zijne wijze kunstjes leert. Nu ik wil nog niet naauw onderzoeken, hoeveel regt wij hebben, om de dieren zulke nuttelooze dingen te leeren. Althans voor het volkomen begrip van die zaak is het verstand van Toby, zoo heet de kleine krullebol, nog niet vatbaar. Maar het dier had op zijn manier en vermogen zijn best ge-
{==41==} {>>pagina-aanduiding<<}
daan met op te zitten en den regter en linker poot aan zijn' jongen meester te geven, en verwachtte dus het loon, bestaande in een brok krakeling, dat reeds lang van den rand van de tafel hem in de vriendelijke oogen geblonken had. Maar wat deed Toby, in plaats van hem zijne schrale belooning te geven, hield hij het hem even voor den neus, en at toen het brokje zelf op. Mevrouw Meadows, die zoo wel, als ik, dat spel had aangezien, lagchte om dit stukje en noemde hem een' aardigen gaauwdief, die Lord braaf gefopt had. Ik zweeg stil, maar had deernis met het ellendig bedrogen dier - en dacht, dat het voor Toby beter zou geweest zijn, om hem dit klein bedrog, schoon groot genoeg in zijne soort, ter deeg betaald te zetten, indien zijn Mama hem zijn boterham niet alleen onthouden, maar zelfs aan het door hem bedrogen schepsel gegeven had. Als ik nu op een' eenigzins gemeenzamen voet met Mevr. Meadows stond, zou ik niet kunnen nalaten, met alle bescheidenheid over zoo iets mijn gevoelen te zeggen.
Lieden, die veel tijd overschiet, zijn lastig voor hun, die iets wezenlijks bij de hand hebben. Dat ondervindt gij nu waarschijnlijk ook aan mij, die in plaats van met tien of twaalf regels u mijn verzoek te schrijven, u met een groot omhaal van zaken, die mij zelve alleen betreffen, lastig gevallen

{==42==} {>>pagina-aanduiding<<}

heb. Ik zal 'er dus maar alleen nog bijvoegen, dat ik eenig antwoord te gemoet zie en met ware hoogachting ben

Uwe Dienaresse en Vriendin

Susanna Bronkhorst.

P. S. Schrijft gij mij antwoord op dezen, dan stelt gij het adres aan Mevrouw Meadows bij Loosduinen, verder aan E.B.




{==43==} {>>pagina-aanduiding<<}

Honderd vijfde brief.

Mejuffr. Susanna Bronkhorst aan den Heer Frederik Bronkhorst.


Loosduinen, 3. Maart.

Geachte Papa!

Van dag tot dag had ik al uitgezien naar eenig antwoord van uwe hand op drie mijner brieven (*), maar zulks heeft mij, helaas! nog niet mogen gebeuren, en ik begin dus te duchten, dat ik in de aangename hoop, die ik uit uwen laatsten meen te mogen scheppen, dat ik namelijk eerlang weder eene deelgenoote van uwe vorige genegenheid worden zou, mij bedrogen heb: en ondertusschen, lieve Papa! hebben de zaken, buiten mijne schuld, zoodanig een' keer genomen, of, liever mogt

{==44==} {>>pagina-aanduiding<<}

ik zeggen, ze zijn zoo achteruitgegaan, dat ik met nieuwen aandrang u smeeken moet, om u over uwe Suse te ontfermen, en haar in uwe vaderlijke bescherming te nemen.
Om mijn verzoek te meêr kracht bij te zetten heb ik aan den Heer Walraven verzocht, om u deze letteren te overhandigen, en mijn verzoek te ondersteunen. De vervolgingen van den Heer Kraaijestein houden niet op. Onlangs met Mevrouw Meadows in het Bosch wandelende heeft hij mij, door eene toevallige ontmoeting weder eenen grooten schrik aangejaagd. Eerst was ik voornemens bij de Familie van Elzevier nog eenige dagen te gaan logeren, en dan naar mijne tegenwoordige schuilplaats, het buitenverblijf van Mevrouw Meadows te vertrekken, maar een toevallig opgekomen verschilletje tusschen mij en de jonge Juffrouw Elzevier heeft dat plan in duigen gestooten: en ik heb best geoordeeld maar hoe eer hoe beter mij op dit Buitenverblijf te verbergen, tot zoolang, dat ik tot u kan terug keeren. Bij Madam Gibbon kan ik mij ook in het vervolg niet langer ophouden, daar ongelukkig de vervolgingen, die ik zoo onschuldig onderga, echter bij sommige lieden een zoo zonderling voorkomen hebben, dat mijn verblijf aan het huis van Madam Gibbon nadeelig voor die goede vrouw zou worden, en misschien uitwerken, dat sommigen der eleves aan hare zorg vertrouwd, van

{==45==} {>>pagina-aanduiding<<}

haar werden weggenomen. Ik heb den Heer Walraven in staat gesteld om u deswegens nader te onderrigten. Ik hoop nu, dat gij mij, in mijne ongerustheid over het niet beantwoorden mijner brieven niet kwalijk nemen zult, dat ik van een edelmoedig en braaf man tot die tusschenspraak mij bediene, om het geen ik te kort kome in mijn schrijven door zijne voordragt te ondersteunen. Indien Koo niet uitlandig ware, ik zou mij tot hem vervoegd hebben. Nu schoot mij niemand, dan de Heer Walraven over. Door hem althans zal ik nu in het zekere kunnen onderrigt worden, of misschien ziekte de oorzaak zij, dat ik van u geen antwoord ontvang; door hem zal ik kunnen te weten komen, of de brieven, die ik aan u heb afgezonden, u in der daad geworden zijn.
Ik heb in mijnen vorigen reeds aangedrongen, misschien sterker aangedrongen, dan gij met mijnen pligt van gehoorzaamheid bestaanbaar oordeelt, en mogelijk is dit eene reden, dat gij mijn schrijven onbeantwoord laat, hoe hard het voor een kind valt, zoolang het nog het onwaardeerbaar geluk heeft van ouders, of ten minste een derzelve te bezitten, om bij iemand anders, dan bij hen, zijne toevlugt te moeten zoeken. Ik heb misschien met eene te groote vrijmoedigheid aangevoerd, hoe de wereld, die zoo gaarne stof tot praten en lasteren heeft, schoon onkundig van de ware toe-
{==46==} {>>pagina-aanduiding<<}
dragt der zaken, niet alleen van mij, maar zelfs van u op eene zeer onverdiende wijze zou spreken, als ik langer mijne toevlugt zoeken bleef bij vreemden. Mogelijk heb ik op een' te hoogen toon gesproken van het wederkeerige van de pligten der ouderen omtrent hunne kinderen. Ik zal mij dus wachten, om van die stukken in dezen brief een enkel woord te reppen en alleen voor hetgeen in mijnen vorigen ongepast door u mag geoordeeld worden, op eene eerbiedige wijze verschooning verzoeken - u smeekende, zoo mij hier of daar eene te sterke uitdrukking uit de pen mogt gevloeid zijn, die toe te schrijven aan de onaangename omstandigheden, waarin ik gewikkeld ben, en welke mij van die kalmte berooven, die zoo noodig is, om zelfs eene beter versneden pen, dan de mijne, voor struikelingen te bewaren. Ja, lieve Papa! dikwijls gevoel ik een beginsel van verbittering in mijn hart, waartoe ik hetzelve, weinige maanden geleden, geheel buiten staat geloofd zou hebben.
Geloof toch niet, Papa! dat ik mij geene opofferingen zou willen getroosten, om onder uw dak mijne schuilplaats te hebben. Zeer ver van daar! En ik hoop, dat de voorslag, dien ik u bij dezen nu ga doen, hoeveel mij die kost, door u zal worden aangenomen. Het doet mij leed genoeg, dat ik het u moet zeggen, maar 't is, helaas! de waarheid.

{==47==} {>>pagina-aanduiding<<}

Ik heb het ongeluk, dat ik bij mijne tegenwoordige Mama niet gezien ben: ik vrees zelfs, dat zij mij meer dan ongenegen is. Ik zal, zonder eenig onderzoek, de schuld van die ongenegenheid op mij nemen, en alles, als door mijn gedrag ten haren opzigte, verdiend aanmerken. Ik wil toestaan, dat het voor eene Dame van haren rang en hare jaren zeer hatelijk, zeer onaangenaam is, dagelijks eene dochter, van welke zij eenen afkeer heeft, aan hare tafel te zien, en zich dus in de onvermijdelijke verpligting te bevinden, om, al is het over onverschillige zaken, met haar te spreken. Maar ook die zwarigheid schijnt mij toe door een zeer eenvoudig middel uit den weg te ruimen, al kwam ik morgen terug. Ik wil mij plegtig verbinden, Papa! om, nooit dan op uw stelligen last, of haar bevel van mijne kamer of in ulieder bijzijn te komen. Ik zal mij geheel op mijne kamer bezig houden; indien het mij maar gebeuren mag in het huis van mijne ouders eene schuilplaats te vinden tegen de geweldige maatregelen van eenen man, die zich nu een poinct gemaakt heeft van mij te vervolgen. Sta mij, op de u voorgeslagen voorwaarde, die zeker Mama behagen zal, toe, dat ik nog deze week naar Amsterdam terug keere.
Ik bid u, lieve Papa! sta dit verzoek, sta het op die voorwaarde aan mij toe, want ik ben hier ongerust over mijnen toestand uit hoofde van mijn ver-
{==48==} {>>pagina-aanduiding<<}
blijf. Indien het uitlekt (en hoelang zal het verborgen kunnen blijven voor mijnen onvermoeiden en nooit sluimerenden vervolger?) waar ik mij onthoude; o dan ducht ik zal hij in dit eenzame Landverblijf, waar wij alleen, buiten een ouden tuinman, die nog een lossen knaap voor knecht heeft, vrouwen zijn, mij komen verrassen ... en is Kraaijestein zoo slecht als de wereld hem schildert, en als ik maar te veel reden heb om te gelooven, dat hij is, dan ben ik blootgesteld aan de onderneemzucht van eenen man, die vreesselijk is in zijne liefde, maar nog vreesselijker in zijn wraakzucht zijn zal. Heb medelijden, mijn lieve Papa! heb medelijden met uwe ongelukkige dochter; zij zij dan dit oogenblik zoo door haar eigene schuld, zij blijft toch uw kind. o Ik wenschte, dat gij in waarheid kennis droegt van den angst, die mij beknelt.
Ik heb hier voor een oogenblik opgehouden. Mevrouw Meadows is even binnen geweest, en ik kon haar den angst en de ontroering niet verbergen, die mij onder het schrijven meer en meer bevingen. Ik liet haar (want waarom zou ik de eenige, die mij eene schuilplaats verleent, geene deelgenoote van een brief aan u maken?) ik liet haar dezen brief, zoo ver ik dien geschreven had, lezen. Zij zegt wel, dat ik mij angstig make zonder reden, dat, wanneer ik genoegzaam voorzigtig ben, Kraaijestein in geen maanden mijn verblijf zal kunnen ont-
{==49==} {>>pagina-aanduiding<<}
dekken... Zij heeft mij reeds eenige middelen aan de hand gegeven, die mij van hare groote schranderheid overtuigen... Zij raadt mij zelfs, dat ik eenen anderen naam zal aannemen; mij in een geheel anderen smaak kleeden enz.... maar, o ik heb zulk een' afkeer van alles wat naar zulke streken gelijkt, en die de eerlijkheid bijna niet zonder blozen noemen kan. Gij kunt mij immers niet raden Papa! dat ik mij van zulke middelen bediene. En echter wat zou ik niet doen, om mij te verbergen voor den man, die gezworen heeft, met eenen schrikkelijken eed, dat ik de zijne worden zou. Door het u voorgeslagen middel, hetgeen ik hoop dat door u zal aangenomen worden, ontga ik alles. Ik behoef dan geene toevlugt te nemen tot eenen versierden naam. Ik behoef mij bij geene vreemde te verschuilen, op eene waarlijk niet zeer veilige plaats. Ik verberg mij dan, als het ware in de armen van mijnen vader, de natuurlijkste toevlugt van eene doodelijk verlegene Dochter.
Geloof toch, lieve Papa! dat ik een leven, zoo als ik thans leide, niet lang zal kunnen uithouden. Ik slaap weinig en ongerust, en wakende zweven mij allerhande schrikbeelden voor den geest. Indien ik het geluk heb eerstdaags tot u terug te keeren, zult gij u verwonderen, dat mijne gezondheid zooveel geleden heeft... Ik word mager van zorgen en verdriet. En somtijds bekruipt mij de vrees,

{==50==} {>>pagina-aanduiding<<}

dat ik ziek zal worden. Verbeeld u, Papa! dat mij ver van u eene hevige ziekte overviel, terwijl ik mij door vreemden omringd vond, o hoe zou mijne ziekte verergeren door dat denkbeeld. Ik geloof integendeel, dat ik, bij u terug gekeerd, spoedig dezelfde kalmte van ziel terug zal hebben, die zoo bevorderlijk, zoo noodzakelijk is voor de gezondheid van het ligchaam.
Daar ik niet twijfel, Papa! of gij zult, op de eene of andere wijze, bedacht zijn, om uw kind uit hare tegenwoordige verlegenheid te redden, bedenk ik gedurig, op welk eene wijze ik het veiligst mijne terugreis naar Amsterdam doen zal. Zou het niet mogelijk zijn, Papa! dat, bij de afwezendheid van broêr Koo, broêr Abraham mij met eene koets van hier haalde. Ik kan niet denken, dat hij, als gij het hem ernstig vraagt, weigerachtig vallen zal; en waarlijk hij heeft 'er den tijd wel toe. Met hem zou ik veel geruster zijn, dan met iemand vreemds. Heden voormiddag hebben wij een bezoek gehad van een jong predikant van een nabijgelegen dorp. Mevrouw Meadows, die wel weet, hoe mij het ontwerp van mijn vertrek naar Amsterdam door het hoofd speelt, gaf mij te kennen, dat die Heer, welke nog eenigzins van de familie is van haren overladen man, en die bij haar bekend staat voor een weldadig menschenvriend, wel genegen zijn zou, om, des noods, mij op mijne

{==51==} {>>pagina-aanduiding<<}

reis te vergezellen, schoon zij hoopt, dat ik 'er nog van zou afzien ... maar, o die Heer, schoon een Geestelijke, zou ik ongaarne tot mijnen gids hebben. Ik had geheel geen behagen in hem. Hij had meêr het voorkomen van een' hoveling, van een lagen vleijer, dan van een opregten leeraar van het eenvoudig Euangelie. Niet, dan in den hoogsten nood, zou ik mij aan dien man vertrouwen, niettegenstaande Mevr. Meadows heel hoog met hem loopt.
Nogmaals herhaal ik u mijne bede, Papa! vergun, dat ik tot u terug keere, en ik zal pogen, zooveel mij mogelijk is, mij uwe bescherming waardig te maken, terwijl ik mij met achting noem

Uwe liefhebbende Dochter

Susanna Bronkhorst.

P.S. Papa! mag ik u verzoeken aan zuster Wimpje te zeggen, dat het mij verwondert, dat zij niets aan mij geantwoord heeft - en groet haar van mijnen wege.




{==52==} {>>pagina-aanduiding<<}

Honderd zesde brief.

De Heer Philip Walraven aan Mejuffr. Susanna Bronkhorst


Amsterdam, 6. Maart.

Mejuffrouw en hooggeachte Vriendin!

Ik kan naauwelijks woorden vinden, om u uit te drukken, hoe zeer ik mij vereerd vind met den last, welken gij mij bij den uwen van eergisteren opdroegt. Uwe geheele brief ademde dat vertrouwen, hetwelk mij verzekerde, dat ik bij aanhoudendheid op uwe vriendschap roemen mag. Reeds tot tweemalen toe heb ik pogingen gedaan, om uwen Papa te spreken... Eergisteren ben ik aan het kantoor geweest, maar ik kreeg berigt, dat uw Papa daar niet was, en ook niet te huis. Maar ik oordeelde, dat, al was hij in huis geweest, ik hem daar niet zou hebben moeten opzoeken. Daar ik eenig papier op Parijs noodig heb, alzoo ik eerstdaags daar heen denk te vertrekken, had ik eene ongezochte boodschap aan den ouden Heer. Gisteren heb ik hem op de Beurs zoeken te treffen, doch ben niet zoo gelukkig

{==53==} {>>pagina-aanduiding<<}

geweest van hem daar te ontmoeten, zoodat ik uwen brief niet heb kunnen overreiken, en mij van mijnen verderen last kwijten. Ik wil dus u ondertusschen niet langer onkundig laten van mijne vergeefs aangewende pogingen, opdat gij door mijn langer stilzwijgen ook niet in het denkbeeld komen zoudt, of ik ongezind ware, om u dien niet noemenswaardigen dienst te bewijzen. Schoon ik mij overtuigd houde, dat gij dit bezwaarlijk van mij zoudt gelooven, ducht ik, of misschien al het onaangename, dat gij ondervindt, zoodanig eene uitwerking op uwen geest zou kunnen hebben, dat gij, gelijk veelal het geval van diep verslagenen is, ook verdenking omtrent zoodanige personen zoudt gaan voeden, die het wel met u meenen. Zijt intusschen ten mijnen aanzien volkomen gerust. En schoon de opoffering van geene beteekenis is, en bijna geene melding verdient, ik zou, zoo ik uwen brief had kunnen bezorgen en uw' Papa naar mijn genoegen spreken, heden naar Parijs op reis gegaan zijn. Nu heb ik mijn vertrek uitgesteld tot maandag, en ik denk, dat zich tusschen heden en dien dag wel eene gelegenheid zal opdoen, om hem naar genoegen te spreken. Ik schrijf u dit niet, om mij door dit uitstel eenige verdienste toe te schrijven, maar alleen om u te overtuigen, dat uw geluk en belang mij ter harte gaan. En zijt verzekerd, dat ik Amsterdam niet verlaten zal, zonder dat

{==54==} {>>pagina-aanduiding<<}

ik uwen Papa gesproken heb, al zou ik dan mijne reis ook weder verschuiven.
Ik kan u ondertusschen melden, dat gisteravond uw broêr Koo te huis gekomen is, en dat ik van hem een bezoek gehad heb. Schoon ik wel kan merken, dat hij het oogmerk zijner reis juist niet bereikt had, was hij vrij opgeruimd en zeer welvarende, en hij heeft mij waarschijnlijk eene gelegenheid aan de hand gegeven, om uw' Papa morgen te spreken. Ik kon ondertusschen niet nalaten, hem te kennen te geven, dat ik een' brief van u ontvangen had, en na hem de geheimhouding ten strengste te hebben opgelegd, u den brief, aan mij geschreven, mede te delen. Ik zag, dat de goede jongen onder het lezen bedroefd was, en verscheide malen de schouderen optrok. ‘Suse is wel ongelukkig,’ zeide hij, ‘ik heb een' brief van haar te huis gevonden, en ik zie uit den uwen, dat haar toestand nog neteliger wordt.’
Ik gaf hem toen te verstaan, hoe ik, ingevolge van uw schrijven, uwen Papa wenschte te spreken bij het overgeven van uwen brief - en zijn antwoord was juist niet zeer bemoedigend. ‘Gij kunt het wagen, mijn Vriend!’ zeide hij, ‘maar ik vrees, dat de uitslag ongunstig zijn zal. Althans toen ik gisteravond te huis was gekomen, vroeg ik, of men binnen kort ook eenig berigt van Suse ontvangen had. Wimpje zag bedroefd voor

{==55==} {>>pagina-aanduiding<<}

zich neder - Papa zweeg, en Mama gaf hem ook weinig tijd, om mij te antwoorden, want zij voerde mij toe, met een ijsselijk gezigt:’ ‘“Indien gij 'er eenigzins belang in stelt, dat gij in de gratie van Papa en Mama blijft, zoo zult gij best doen met u van den naam van die onwaardige dochter in onze presentie te menageren. Wij zijn over haar zeer geindigneerd: en zij verdient de attentie niet, welke gij voor haar hebt. Zij heeft uw Papa met haar schrijven abominabel lastig gevallen. Maar wij hebben het haar verleerd: Papa heeft hare brieven onbeantwoord gelaten: en nu houdt zij op. 't Was maar gelukkig, dat die eene brief mij bij toeval in handen kwam. Begrijp die stemmige zuster, die altijd voor de zedepreekster speelt, had 'er den zet op uitgevonden, om onder de firma van het kantoor te schrijven; zekerlijk met het but, opdat mij haar gekrabbel niet in handen vallen zou.”’ Zij had 'er nog meêr bijgevoegd, maar Koo was zoo gramstorig geworden, dat hij 'er maar weinig naar geluisterd had. -
Gij ziet hier uit, Mejuffrouw! welke de reden is van het niet beantwoorden uwer drie laatste brieven, waarvan 'er zeker een in handen van uwe Mama gevallen is. Gij ziet ook, hoe de denkwijs ten uwen aanzien is,

{==56==} {>>pagina-aanduiding<<}

althans wat uwe Mama betreft, en die, helaas! te veel invloed op uw' Papa schijnt te bezitten. Ik zou u dus met eene valsche hoop vleijen, indien ik u zeide, dat ik verwacht veel bij uw' Papa te zullen kunnen uitwerken. Uit eerbied voor hem, zal ik mij hier onthouden van aanmerkingen, welke zeer natuurlijk in mijnen geest opkomen. Maar ik kan niet nalaten u te betuigen met welk een diep gevoel van deelneming ik de verslimmering van uwen toestand vernomen heb. Bovenal heeft het mij getroffen, dat gij ook met uwe Vriendin Charlotte op eenen afstand geraakt zijt. Verre zij het van mij, dat ik naar de oorzaak van die verwijdering gissen wil, maar die moet wel zeer gewigtig geweest zijn; en dat in een oogenblik, waarin gij meer dan ooit hare vriendschap behoefde. O hoe hartelijk wensch ik, dat de eene of andere gunstige gelegenheid eene bemiddeling en is het noodig eene verzoening zal doen geboren worden tusschen twee zulke zusterlijke vriendinnen. Gij kunt begrijpen, hoe uw broêr Koo over deze vriendschapsbreuk getroffen was; daar hij het gewaagd heeft, om zich bij Charlotte met een aanzoek te vervoegen, waarin hij, buiten dit misverstand zelf, misschien even ongelukkig slagen zou, als ik bij hare vriendin.
Ik verheug mij, dat het tusschen u en Madam Gibbon nog op een' tamelijken voet gebleven is. In der daad het getal uwer vrien-
{==57==} {>>pagina-aanduiding<<}
den begint zeer op te korten, en 'er is iets noodlottigs in uw geheel geval, welks ontknooping thans onmogelijk is, maar die mij bijna eene zamenzwering tegen u zou doen vermoeden. Laat ik u als een vriend mogen raden, zijt toch in allen deele op uw hoede; want de listen van Kraaijestein zijn bijna onuitputtelijk. Vertrouw u dus zoo weinig mogelijk aan lieden, die gij niet door en door kent. Ik verheug mij, dat gij Lise bij u hebt; die geloof ik, dat u getrouw is. Ik verlang zeer, om Mevrouw Meadows van naderbij te leeren kennen. Zij moet, naar ik merk, eene vrouw van vele talenten zijn; - maar, onder ons, dat der opvoeding schijnt zij in geen groote mate te bezitten; althans te oordeelen uit de proeve, welke gij mij geeft, maakt zij in het voor handen zijnde geval 'er geen gebruik van. Ik heb eens hooren aanmerken, en mij scheen die aanmerking op zeer goeden grond te rusten, dat men het waar gezond verstand en het deugdzaam hart van onze medemenschen niet beter beoordeelen kan, dan uit de wijze van opvoeding der kinderen, welke de Hemel hun geschonken heeft. De studie, om verstandige en brave medeleden voor de maatschappij op te kweeken, is de schoonste en de verhevenste studie: en hoe groot de naam van verstand, hoe groot de roem van braafheid zij, die iemand nagaan, als hij daarin te kort schiet, mag men, zonder groote ergdenkend-
{==58==} {>>pagina-aanduiding<<}
heid, wel aan een' of anderen twijfelen. Pas dit echter niet al te zeer toe op het voorwerp, dat mij tot deze herinnering aanleiding geeft, want gelijk het zeer onvoorzigtig is, over iemands karakter, uit éénen trek te oordeelen, zoo is het zulks in het bijzonder over de opvoedingswijze van iemand, dewijl somtijds een verstandig opvoeder voor een oogenblik iets kan toelaten, om daarna des te krachtiger zijnen kweekeling onder handen te nemen. Hier komt nog bij, dat ik u voor alle dingen raden zou, om met Mevrouw Meadows in dezen op een' zeer goeden voet te blijven, daar haar gedrag ten uwen aanzien blijken draagt van groote en onverpligte edelmoedigheid.
Indien het mij nu, zoo als ik hope, gelukt, dat ik uw' Papa morgen of overmorgen spreke, dan ga ik Maandag op reis, maar, ten zij gij het mij uitdrukkelijk weigerde, zal ik mij dien dag het genoegen geven, om van u afscheid te komen nemen. Ik zal u dan mondeling berigten, wat ik van uw Papa verstaan heb. O hoe gaarne wenschte ik u een brenger van goede tijding te wezen. Maar hoe dat zij, mondeling kunnen wij toch in één uur veel meer en beter met elkander afdoen, dan in onderscheidene brieven. Ik moet u daarenboven over iets onderhouden, waarin ik groot belang stel, en waarvan ik hier een enkel woord reppen zal, op dat gij 'er

{==59==} {>>pagina-aanduiding<<}

voor mijne komst bij u, eens bepaaldelijk over zult kunnen denken, en mij uwe gevoelens zeggen.
Daar alle hoop, om u immer als Echtgenoote te bezitten bij mij geheel was afgesneden, en ik door kracht van redeneering en het te hulp roepen van mijne beginselen het onaangenaame, dat ik daarover gevoeld heb, en bij wijlen nog gevoel, eindelijk te boven ben, vind ik mij op nieuws in een pijnlijk geval ingewikkeld. Na u, geachte Vriendin! had ik mijne aandacht gevestigd op eene persoon, in zoovele opzigten met u overeenkomende, uwe zusterlijke vriendin Charlotte, wier bevalligheden en voortreffelijke eigenschappendoor u geredelijk zullen worden toegestemd. Ik vleide mij, dat deze misschien niet dien afkeer van mij hebben zou, welken gij zoo openhartig beleden hebt van mij te gevoelen ... en zie daar ... ook dat ontwerp in een oogenblik in rook verdwenen. Uw broêr Koo bekent mij niet alleen zijne bepaalde genegenheid voor Mejuffr. Elzevier, maar dat hij reeds dadelijk zich aan haar verklaard heeft. Aan de eene zijde verwonder ik mij geen oogenblik, dat hij, door hare aantrekkelijkheden bekoord, voor haar eene hartelijke genegenheid gevoelde, maar aan de andere zijde had ik zooveel stoutheid niet van hem verwacht, dat hij het gewaagd zou hebben zijne neiging aan haar te openbaren. Ik was, voor dat ik dit van

{==60==} {>>pagina-aanduiding<<}

hem wist, en, toen mijn geest zich met dien aangenamen droom vleide, voornemens geweest voor mijn vertrek uit het vaderland Charlotte en hare ouders nog een bezoek te geven, niet met oogmerk, om mij regtstreeks aan haar te verklaren; maar om door hetzelve de kennis te verlevendigen met eene zoo waardige familie, aan welke ik het mij eene eere rekenen zou eenmaal door de naauwste banden verknocht te zijn; daar gij nu met haar eenigzins gebroken zijt, en ik weet, dat uw broeder zich ronduit aan Charlotte verklaard heeft, ben ik in twijfel, wat te doen, en zal stellig tot niets besluiten, voor dat ik u gesproken heb. Ik bid u, waarde Vriendin! denk dit alles eens na, en meld mij, als ik het genoegen heb van u te zien en te spreken, den uitslag uwer overwegingen. Gij begrijpt dat mij, volgens mijne wijze van denken, de zaak in zekere onaangenaame twijfelmoedigheid stort, waarin mij de raad van eene deelnemende en verstandige vriendin zeer dierbaar zijn zal.
Maak u intusschen niet ongerust, dat misschien mijn bezoek zou kunnen strekken, om uw verblijf bij de zoodanige bekend te maken, welke het beter was, dat daarvan onkundig bleven. Ik zal uit den Haag alleen met een fargon naar Loosduinen rijden, en dan mijn paarden daar op den stal gebragt hebbende naar het verblijf van Mevr. Meadows wandelen. Zoo doende zal ik, door niemand vergezeld, gee-
{==61==} {>>pagina-aanduiding<<}
ne gelegenheid geven, dat uwe schuilplaats ontdekt wordt. Waarlijk het is voor mij een onverdragelijk denkbeeld, dat gij eenigzins in de noodzakelijkheid gebragt zijt, om u te verbergen voor de lagen van eenen booswicht, die Wel om mogt zien naar eene schuilplaats, om zich te onttrekken aan het oog van alle eerlijke en deugdzame lieden.
Nu, geachte Vriendin! zoo ik geen schrijven van u ontvang, dat mijne komst u onaangenaam zijn zal, hoop ik u, toekomenden maandag te ontmoeten, en blijf, na mijn kompliment aan Mevr. Meadows, met de diepste hoogachting

Uw Dienaar en Vriend

Philip Walraven.




{==62==} {>>pagina-aanduiding<<}

Honderd zevende brief.

Mejuffr. Charlotte Elzevier aan Mejuffr. Susanna Bronkhorst.


den Haag, 6. Maart.

Waarde Vriendin!

Ei, Suse! vergun mij toch met dien lieven naam u aan te spreken. Ik begin dezen brief met eene bevende hand en een kloppend hart. Schoon Papa zegt, dat ik mij ons verschil te veel aantrek, en Mama zelf van gevoelen is, dat ik reden zou hebben, om op u eenigzins verstoord te zijn, noch het een noch het ander geldt bij mij - alleen de gedachte, Suse is op mij verstoord, zweeft mij gedurig voor mijn' geest, niet alleen bij dag, maar zelfs 's nachts. Ik slaap afgebroken, en in mijn droomen zie ik u, maar niet zoo als somtijds anders enkele malen gebeurde - met de trekken van vriendelijke genegenheid op uw gelaat, maar altijd met den u zoo ongewonen trek van verstoordheid en dat op mij, uwe hartelijk genegene vriendin. Ik beken u, Suse! ik beken zonder omweg, ik heb dat papier, hetwelk u de Heer Kraaijestein gezonden heeft, ik heb dat papier

{==63==} {>>pagina-aanduiding<<}

geschreven. Ik heb het in een brief aan Madam Gibbon gewikkeld - en het is mij onbegrijpelijk, hoe het haar niet in handen gekomen is. De brave vrouw, welker waarheidsliefde ons allen bekend is, en die het hoogste vertrouwen verdient, herhaalt plegtig, dat zij nooit het papier onder hare oogen heeft gehad. Zij heeft mij den brief laten zien, in welken ik het had ingesloten. Zij kon zich klaar herinneren, dat zij dien brief nooit uit hare handen gegeven had; en echter ... zij heeft het papier nooit gezien.
Ik heb aan Papa de geheele historie verhaald, toen ik te huis kwam, zoo aangedaan, als men mij nooit gezien had; en ook deze betuigt, dat hij zich geen denkbeeld kan maken, hoe een papier in een brief aan Madam Gibbon gesloten immer den Heer Kraaijestein in handen komen kan, ten ware zich in het huis van Madam Gibbon een dienstbode of ander huisgenoote bevond, aan de belangen van den Heer Kraaijestein verbonden. Ik heb dit gevoelen aan Madam Gibbon medegedeeld, maar gij kent zoowel als ik de eenvoudige goede meid Pieternel, die 'er reeds zoovele jaren gediend heeft, en echter zal Madam Gibbon haar over de zaak onderhouden, en u dan den uitslag melden. En onder de jonge Dames kan het ook niet schuilen. Evenwel ook haar zal Madam Gibbon ondervragen. - Maar, mijn lieve Suse! ondersteld, dat men

{==64==} {>>pagina-aanduiding<<}

'er niet achter kwame, hoedanig dat papier in handen van Kraaijestein gekomen is, is dat dan waardig, dat wij, tusschen welke zulk een heilige band van vriendschap bestond, om zoodanig een onverklaarbaar stuk breken?
Ik ben zeer driftig geweest, Suse! aan het huis van Madam Gibbon. Ik heb misschien in mijne drift te veel van u gevergd, daar gij redenen hadt, om, bij de ontdekking, dat het papier Kraaijestein in handen gevallen was, zeer verstoord op mij te zijn ... ik moest in plaats van in drift op te stuiven, toen gij aarzelde om mij te gelooven, om vergiffenis gesmeekt hebben, en gunstiger oogenblik afgewacht, om u zooveel mogelijk te overtuigen, dat ik waarlijk dat papier aan Madam Gibbon gezonden had. - De plegtige betuiging van eene vrouw als Madam Gibbon was zeer tegen mij; maar kon ik verwachten, dat de opregte verklaring van eene vriendin niets bij u zou gewogen hebben ... o dat ... dat griefde mij onuitsprekelijk, en ik kan het niet herdenken, zonder dat mijn hart als doorpriemd wordt, maar met dat alles verzoek ik u verschooning voor alles hetgeen ik in drift mogt gezegd hebben - ik vraag verschooning voor mijn overhaast en onvriendelijk vertrek ... en als ik alles weder ga indenken, stroomen de tranen van berouw langs mijne wangen, omdat ik met zooveel drift en overhaasting ben te werk gegaan.

{==65==} {>>pagina-aanduiding<<}

En wat betreft het schrijven van het stuk zelve - schoon ik het gedaan heb uit eene waarachtige liefde voor u, daar ik bekommerd was, dat de snoode Kraaijestein waarlijk op uw hart eenigen indruk gemaakt had, en ik den Hemel durf aanroepen, dat ik het met dat en geen ander oogmerk gedaan heb, geloof ik, de zaak van achteren ingezien, dat het beter geweest zou zijn, indien ik u even als den geheelen brief ook den inhoud van het los stukje papier had medegedeeld ... en hoe dikwijls rijst nu de vruchtelooze wensch in mijnen geest op, dat ik dit gedaan had, nu het papier Kraaijestein in handen gevallen is!... Gaarne, zeer gaarne, lieve Suse! verzoek ik u vergiffenis voor het achterhoudende, dat 'er geweest is in mijn gedrag door aan Madam Gibbon meêr te melden, dan ik u dadelijk vertoond had. Ja ik voelde 'er toen al iets in, dat anders was dan hetgeen tusschen zulke vriendinnen, als wij zijn, behoordde - maar nu ten duidelijkste, omdat het gevolg zoo ongelukkig is, als het met mogelijkheid zijn kan. Ik heb, schoon met een goed oogmerk verkeerd gehandeld - verschoon dus dezen eenen misstap van uwe vriendin, en ik beloof u, nooit, nooit zal iets diergelijks weder plaats grijpen. O dat gij wist, Suse! hoe ik 'er reeds voor geboet heb - en nog dagelijks boete.... Gij weet, hoe treurig ik geweest ben over den dood van mijne lieve

{==66==} {>>pagina-aanduiding<<}

Grootemama. Gij hebt mij toen lang zien schreijen ... maar die tranen waren met een stil genoegen vermengd; ik herdacht, die stortende, aan de zalige afgestorvene; aan al de liefde, die zij voor mij gehad had, en die haar reine ziel in het verblijf der onsterfelijkheid nog voor mij zou gevoelen ... maar de tranen, die ik thans storte, zijn bittere tranen van berouw, van zelfsbeschuldiging ... tranen, die ik stort om het verliezen van eene vriendin, zoo eenig in hare soort, en mijn hart zoo dierbaar. Alles, wat 'er door mij bedreven is, is echter zonder een boos opzet geschied ... ik ben onvoorzigtig, zeer onvoorzigtig ... en achterhoudend jegens mijne beste vriendin geweest ... en dat kost mij reeds zoovele wroeging, zooveel spijt, zoovele tranen - o hoe moeten dan ondeugende menschen te moede zijn, als hun geweten ontwaakt ... hoe zou ik te moede zijn, indien ik, zoo als gij in uwe regtmatige verstoordheid tegen mij ontvallen liet, indien ik dat papier den Heer Kraaijestein in handen gespeeld had ... maar dat gelooft gij immers niet, mijne lieve! Bij een bedaard inzien van alles kunt gij dat niet gelooven. Uw Lotje, dat u zoo hartelijk lief heeft, in een zamenzwering met uwe ondeugenden vervolger ... zulke strijdigheden kan een verstand als dat van mijne vriendin slechts voor een oogenblik gelooven, waarin alles zamen schijnt te spannen, om een

{==67==} {>>pagina-aanduiding<<}

paar vriendinnen van een te scheiden, die een half uur voor het noodlottig geval alles mogelijk zouden geloofd hebben behalve eene verkoeling in hare vriendschap.
O die verkoeling heeft bij mij maar zeer kort geduurd ... Tweemalen, o geloof mij, Suse! tweemalen reeds onder den weg van het huis van Madam Gibbon naar het onze heb ik stil gestaan, om terug te keeren, om mij aan uwe voeten te werpen ... ach dat ik het gedaan had!... maar ook mijne gevoeligheid was opgewekt - en toen ik mijne Ouders alles verhaald had, waren die op u eenigzins gebelgd. Zij raadden mij af, om eenige laagheid, zoo als zij het noemden, voor u te doen, vooral, omdat gij mij verdacht houdt, als of ik het briefje Louis Kraaijestein heb doen in handen vallen. Dat griefde hen zeer, maar, o dat ik toen de inspraak van mijn hart gevolgd had en niet naar raad geluisterd - o dan, dan was de geheele zaak reeds uit de wereld geweest - gij waart bij mij gelogeerd - en onder de bescherming van mijne ouders. - Nu, nu zijt gij, ja zeer wel bij Mevr. Meadows - maar gij kunt immers voor haar die vriendschap niet hebben, die gij voor uw Lotje hadt, die gij reeds sedert zoovele jaren kende - dan waart gij niet op een eenzaam buitenverblijf ... dat ik dikwijls maar half veilig acht ... maar kom, Suse! laten wij alles, wat gebeurd is, vergeten, vergeef mij mijne misstappen in dezen,

{==68==} {>>pagina-aanduiding<<}

door toekomende blijken van trouw en ik hoop door eene niets achterhoudende vriendschap de nog overig zijnde sporen van verdenking geheel uit te wisschen. - Ik zal door de teederste vriendschap u het verdriet, dat ik u heb aangedaan, vergoeden - ik zal nog meer dan ooit geheel uwe zusterlijke vriendin zijn.
Ik heb, (want ik wil aanmerken, als of alles voorbij en over is, en zal dus aan u schrijven zoo als ik altijd gewoon ben) ik heb al weêr een brief van uw broêr Koo (*) ontvangen - hij is gister te Amsterdam terug gekomen, zoo als gij misschien weten zult. Zijn brief loopt over dezelfde schijven - en hij is dan zoo het lijkt verbazend op mij verliefd. Bij mij, Suse! kan ik nog geen beginsel bespeuren, en ik had mijne pen al versneden, om aan hem te schrijven, hoe ik in waarheid over hem denk ... maar hij is zoo goed en opregt, dat het mij waarlijk niet van het hart mag, om hem te bedroeven, en daarenboven is hij uw broeder. Waarlijk als hij dat niet was hij had al een brief van mij gevonden bij zijne t'huiskomst. Maar hoe ik het keer of wend, ik kan mij toch niet wijsmaken, dat ik ooit be-
{==69==} {>>pagina-aanduiding<<}
hagen in hem krijgen zal. Nu wij hebben de bui zien hangen, en bij voorraad 'er wel eens lagchende over gesproken, dus is het niet noodig, dat ik 'er breed over uitweide. Ik wenschte maar, dat gij hem beduiden kondt, dat het niet waarschijnlijk is, dat het met mij gaan zal. Dan was hij zoo wat voorbereid ... want ik vrees maar, dat ik anders binnen kort hem met een fargon voor de deur zal zien stil houden, en wat hebben wij aan al dien omslag, als 'er toch niet van komt, zoo als ik vast geloof, dat het geval zal zijn. Voor het tegenwoordige althans zou ik hem niet raden te komen, want sedert het tusschen ons voorgevallene is mijne luim gantsch niet gunstig. Evenwel, Suse! indien ik geloofde, dat ik met uw' broeder op den duur gelukkig zou kunnen zijn, en hij door mij, zou ik ons geluk niet afhankelijk doen zijn van de ongunstige luim, waarin ik door een ongelukkig toeval geraakt ben. Meld mij als eene vriendin, die te edelmoedig is om de vriendin uit hoofde van het genoegen van haren broeder te vergeten, meld mij wat mij te doen staat? O met hartelijker verlangen, dan ooit zie ik uw antwoord te gemoet.
Met verlangen, ja!.. maar ook met eene vreeze, die ik nooit voor tegenwoordig gevoeld heb. O had ik ooit kunnen denken, dat 'er een oogenblik mogelijk was, waarin ik voor het

{==70==} {>>pagina-aanduiding<<}

ontvangen van een' brief van uwe hand zou kunnen vreezen. En echter thans is het zoo. Ei neem die vrees weg door een spoedig antwoord. O dat uw brief begon: Lotje! Lotje! alles vergeef ik u. Hoe bemoedigd zou ik dan voortlezen.
Papa en Mama laten u groeten. Vaarwel, lieve Vriendin! en antwoord spoedig ter geruststelling van

U zoo hartlijk als ooit liefhebbende

Lotje Elzevier.




{==71==} {>>pagina-aanduiding<<}

Honderd achtste brief.

Madam E. Gibbon aan Mejuffrouw Susanna Bronkhorst.


den Haag, 6. Maart.

Mejuffrouw en waarde Vriendin!

Ik acht mij verpligt aan u te schrijven, zoo uit hoofde van het bijzondere voor mij onaangename, dat bij ons afscheid heeft plaats gehad en mij zeer hard viel, als de vriendschapsbreuk, die 'er tusschen u en Mejuffr. Elzevier plaats heeft. Beide deze onderwerpen hebben te grooten invloed op mijnen geest, zoodanig zelfs, dat hij van zijne gewoone kalmte beroofd is; tot derzelver herkrijging, mij zoo dierbaar, en iemand van mijne jaren en in mijne betrekking zoozeer passende, zal ik alles aanwenden, wat mogelijk is, en weet daartoe geen beter raad, dan u door eenen brief de opregte gevoelens van mijn hart bloot te leggen, en u op dien moederlijken toon te schrijven, welke gij meermalen betuigd hebt, u zoo aangenaam te wezen.
Ik hoop toch niet, Suse! dat gij gelooft, dat ik u verdenke van de minste genegenheid

{==72==} {>>pagina-aanduiding<<}

voor den Heer Kraaijestein. Er zijn, Ik kom 'er voor uit, 'er zijn wel oogenblikken geweest, waarin ik beducht was, dat die ondeugende man u niet onverschillig was. En, zoo 'er niet van tijd tot tijd snooder en snooder stukken, zoo als nu nog laatst omtrent het Nichtje van Madame le Grand wegens hem uitkwamen, en hij met minder woestheid ten uwen aanzien te werk ging, zou alle vrees nog niet bij mij verdwenen zijn. Maar nu geloof ik, dat althans, voor dit oogenblik, dit gevaar voorbij is. Ik ken u, al ware het ook, dat uw hart niet geheel vrij was, te wel, om u te durven verdenken van de hand te hebben in het beramen van geheime zamenkomsten en schijnbare toevallige ontmoetingen; voor dat alles is uw hart te edel, uwe denkwijze te groot. Ik acht u zelfs buiten staat, om, al was uw hart zoo gehecht aan den Heer Kraaijestein, als ik het nu los van hem achte, om ooit den naam van mijn huis een oogenblik te willen in gevaar brengen, door hetzelve het voorkomen te doen hebben van een rendezvous voor u en den Heer Kraaijestein of eenigen anderen minnaar. Uwe gevoelens zijn daar toe te kiesch; gij denkt daartoe te edelmoedig. En alle die redenen zamengenomen hadden ook zooveel vermogen op mij, dat, indien ik het briefje van waarschuwing niet ontvangen had, ik niet oplettend geworden zou zijn op mijne belangen en op die van mijne eléves in dezen.

{==73==} {>>pagina-aanduiding<<}

Zoo gerust, Suse! was ik niet alleen op u, maar zoo volmaakt overtuigd, gelijk ik nog ben, dat mijn huis van uwe tegenwoordigheid niet te duchten had. Maar ‘Wacht u voor den schijn des kwaads,’ is eene zeer verstandige Euangelische Les, die wel de betrachting van alle Menschen en Christenen verdient, doch boven al in acht moet genomen worden door lieden, aan welkende zorg voor de opvoeding der Jeugd meer bijzonder is toevertrouwd. 't Komt nu te pas, dat ik het zegge, en ik zeg het aan eene jeugdige vriendin, die mij te wel kent, om te gelooven, dat ik het haar zeg, om mij zelve te beroemen: Neen! Suse! ik moet bij u mijn hart uitstorten. God weet, van hoevele onschuldige genoegens en vermaken ik mij dikwijls, met veel moeite, onthouden heb, alleen uit het bezef, dat mij de opvoeding van jeugdige verstanden en harten was toevertrouwd. O de pligt van eene opvoedster van meisjes is zoo teeder. Zoo de kweekelingen wel doen, nemen zij het gedrag van hare voorgangster als een model, dat zij gerust kunnen navolgen. Natuurlijk achten zij, dat zij, schoon al vrij wat ten achteren blijvende bij dat model, het nog al tamelijk wel maken. Zij zijn ondertusschen in dien leeftijd, dat zij te weinig ondervinding hebben, om de juiste grenspalen van het geoorloofde en ongeoorloofde te kennen. Een los woord, in eene vrolijke luim,

{==74==} {>>pagina-aanduiding<<}

zonder den minsten erg gezegd; eene geestige boerterij, bij eene daartoe uitlokkende gelegenheid; ja een goedkeurende glimlach over een wel onschuldig maar juist niet zeer voorzigtig bedrijf, laten weinige sporen na over het algemeen; maar van eene opvoedster van meisjes kunnen die zeer verkeerd begreepen, zeer kwalijk toegepast worden, en in de gevolgen zeer nadeelig zijn. Zacht omtrent anderen, maar ten uiterste gestreng moet zij over zich zelve wezen. Althans zoo heb ik 'er altijd over gedacht en 'er mij niet kwalijk bij bevonden.
Zou ik nu, Suse! daar toch de pogingen, de aanslagen van den Heer Kraaijestein tegen u meêr en meêr ruchtbaar worden, zou ik nu niet te beschuldigen zijn, indien ik door mijn huis tot eene schuilplaats aan u te leenen, deze of gene mijner kweekelingen in de gedachten vallen deed, dat ik in stilte liefdehandelingen begunstigde, ja zelfs eene Dochter, die door hare ouders, uit dien hoofde, het terug keeren in derzelver huis belet wordt, des niet tegenstaande, eene schuilplaats verleende? Denk dit in bedaardheid na, en ik geloof, ik vertrouw, dat gij mij regtvaardigen zult.
In de tweede plaats komt hier bij, dat ik, zoo als ik u bij ons afscheid eenigzins breedvoerig gevoelen deed, ik geen middel van bestaan heb, dan het Instituut, waarvan gij tot onlangs met zooveel genoegen een eléve ge-
{==75==} {>>pagina-aanduiding<<}
weest zijt. Bij uw afscheid en in den haast deed ik u op het belang van mijne zijde stil staan, dat ik bijzonder daarin stellen moet, dat 'er geen de minste vlek mijn huis aankleeft. Ik zag, hoe vatbaar gij, ondanks uwe ontroering, ondanks uwe gevoeligheid, die gij niet verbergen kondt, voor die reden waart. Maar, lieve Suse! van hoeveel gewigt die ook zijn moge, en schoon niemand ligt of los met zijn eenig middel van bestaan moge omspringen; schoon zij bij de meeste menschen veel meer in het oog vallende zij, dan alle andere, bij mij weegt zij oneindig ligter; en ik zou met groot genoegen mij aanmerkelijk in mijne niet ruime omstandigheden bekrimpen, met u een veilig verblijf te verkenen; maar ik zag in waarheid een geheel verloop te gemoet, en dat misschien binnen zeer korten tijd. Ondertusschen is dit middel van bestaan het eenige, dat mij onafhankelijk maakt van de liefdadigheid der aanzienlijken, tot welk eene toevlugt ik weet, dat gij mij niet gaarn veroordeeld zoudt zien. En ik weet tevens, dat gij mij veel te lief hebt, om daartoe eenigzins aanleiding te geven.
Maar nu tot eene zaak van grooter belang, de vriendschapsbreuk tusschen u en Charlotte. Deze moet, zoo mogelijk, ten spoedigste geheeld worden. Schoon Juffr. Elzevier zoo stellig staande houdt, dat zij het noodlottig papier in den bewusten brief aan mij

{==76==} {>>pagina-aanduiding<<}

heeft ingesloten, als ik, dat ik hetzelve 'er niet in gevonden heb, houd ik mij ten sterkste overtuigd, dat de bedoeling van Charlotte daarmede loffelijk en goed geweest is. Ik denk ook, dat de uitlegging van het raadselachtige, in het verloren raken het bewuste papier, en dat het in handen van den Heer Kraaijestein gekomen is, zeer eenvoudig zijn zal, schoon ik tot op dit oogenblik de mogelijkheid niet begrijpe. Misschien heeft Charlotte het papier, bij mijnen brief meenende in te sluiten, hetzelve laten, liggen; het kan gevonden zijn door iemand, die kennis had aan den Heer Kraaijestein, die toen ter tijd zich misschien te Rotterdam onthield. In mijn huis, en in mijne handen is het niet geweest. Zoo het laatste plaats had, moest ik het gezien hebben, en zoo het al mogelijk ware, dat ik het bewuste papier buiten mijn weten ontvangen en verloren had, dan moest het in mijn huis gevonden zijn. Onze goede meid Pieternel heb ik op dat stuk ondervraagd. Maar ik wenschte, dat gij getuige geweest waart van dat tooneel. Volmaakter onschuld heb ik nooit gezien. Ik vroeg haar naar een papier, dat zij gevonden had, waarin iets u betreffende geschreven stond. Zij betuigde, mij met al den ernst van onopgesmukte opregtheid aanziende, dat zij niet wist, wat ik daarmede bedoelde, dat zij niets wist van zoodanig een papier. Bedenk u wel, zeide ik toen, op een' ongewoon dringenden en

{==77==} {>>pagina-aanduiding<<}

dreigenden toon, bedenk u wel, hebt gij ook dat papier aan den Heer Kraaijestein bezorgd? - zoo gij het mij nu nog bekent, zult gij misschien nog in mijn' dienst blijven, maar indien ... En nu barstte het goede kind in tranen uit, en zeî al snikkende, zoodat ik haar naauwelijks kon verstaan: ‘God in den Hemel bewaar mij... dat had ik niet gedacht, Juffrouw!... dat gij mij verdenken zoudt, dat ik ooit aan eenig dterfelijk, mensch - en dan wel aan dien ondeugenden mijn Heer Kraaijestein een papier, dat ik in uw huis gevonden had, zou bezorgen... neen! neen! Juffrouw, niet zie zoo een snippertje vind ik ooit, of ik breng het immers bij u.... Ik ben een eerlijke meid; dat ben ik, al heb ik niets dan mijn, eer en mijn kleêren, en dan nu zoo verdacht te worden ... en dat van u ...’
Ik bragt haar nu tot bedaren, hetwelk echter niet gemakkelijk ging, want lieden van dien levensstand hebben bij hunne mindere beschaafdheid echter zeer naauwgezette denkbeelden van eerlijkheid en goede trouw, en kunnen daaromtrent eene mindere kwetsing lijden, dan lieden uit den hoogeren kring, waarschijnlijk uit hoofde van de eenvoudigheid van hunne begrippen, en een bezef, dat zij eenmaal het goed gevoelen der meer gegoeden verloren hebbende, voor hun geheel leven bedorven zijn. - Bij mijne eléves heb ik ook

{==78==} {>>pagina-aanduiding<<}

eenig onderzoek gedaan, schoon ik hetzelve vrij overtollig achtte. - Een voor een heb ik ze bij mij doen komen, maar 'er was niet eene, waaromtrent ik den minsten twijfel had. De onschuld blonk alle de oogen uit, en 'er was 'er niet een van allen, die stamelde. - Zoodat, Suse! ik ben zeker, dat uit mijn huis het papier niet verloren geraakt, ja zelfs dat het 'er niet in geweest is. - Ik ben dus ook niet voornemens nader onderzoek naar de herkomst van hetzelve te doen, daar ik meer ondervonden heb, dat het toeval dikwijls in één oogenblik uitbragt, waarnaar men somtijds jaren vruchteloos zocht. Dus ik laat dit geheel in het midden, en houd alleen voor volstrekt zeker, dat Mejuffr. Elzevier alleen van oogmerk geweest is, om mij het bewuste papier te doen toekomen. Onderzoek nu eens, met de koelste bedaardheid, wat had het meisje misdaan? Zij was van gevoelen, zij meende opgemerkt te hebben, dat 'er in uw hart eenige vooringenomenheid ten voordeele van Kraaijestein plaats had, en dat de raadgeving van eene vrouw van mijne jaren misschien met beter gevolg, dan de hare, op uw hart zou werken. Bedenk, Suse! is hier iets in, dat naar achterhoudendheid gelijkt? Of oordeelt gij, dat 'er geene gevallen zijn, dat eene vriendin iets voor eene vriendin ten haren beste verbergt, en zulks aan eene andere vriendin mededeelt. Stel eens;

{==79==} {>>pagina-aanduiding<<}

gij waart zoo ongelukkig geweest, om van eene vergiftige plant geproefd te hebben, en uwe vriendin was daarover hartelijk bekommerd, maar zij oordeelde uwe onrust te vermeerderen, indien zij u daarover onderhield, en daarom beter deswegens aan eene vriendin te schrijven, die met gunstiger gevolg dan zij naar een tegengift zou kunnen omzien; zoudt gij zulk een vriendin beschuldigen van door achterhoudendheid hare vriendschap te krenken?... Immers neen! - Mij dunkt 'er is in dit voorbeeld veel, dat zich op uw geval laat overbrengen, schoon ik u wel ernstig verzoeke, om daar toch alle vergelijkingen mank gaan, ook in dezen voorzigtig te zijn met uwe toepassing, want gij begrijpt, dat het tegen mijn oogmerk strijden zou, indien gij daarvan verder gebruik maakte, dan mijne bedoeling is. -
Bedenk nu verder, Suse! in welk eene droefheid het anders zoo vrolijke Lotje door deze gebeurtenis gestort is. Zij heeft bij mij zitten schreijen als een kind, over de zoo noodlottige vriendschapsbreuk. Zij zou alles, alles willen opofferen, om die maar weder te herstellen. Hadden hare ouders, want die zijn eenigzins, vooral, hare Mama, gevoelig over de passage ten mijnen huize tusschen u beide voorgevallen, het haar niet stellig afgeraden, ja genoegzaam verboden; zij had reeds met een rijtuig zich naar Loosduinen begeven en u gesmeekt, om den vriendschapsband te her-
{==80==} {>>pagina-aanduiding<<}
stellen, en met haar naar den Haag terug te keeren, om eenigen tijd aan het huis harer ouderen uw intrek te nemen. Zij heeft daarover met hare ouders zelfs ongenoegen gehad. En schoon zij, gelijk zij mij gezegd heeft, aan u schrijven zou, hiervan zal zij u misschien geene melding maken. Gij houdt het dus, aan haar schrijvende, geheel voor u, dat ik 'er u iets van gezegd heb.
Hadt gij uw Lotje gezien, Suse! hoe zij mij gesmeekt heeft, om toch alles in het werk te stellen, wat eenigzins strekken kan, om de breuk der vriendschap weder te helen; hadt gij gezien, hoe zij, mijne handen grijpende, en die tusschen de hare klemmende, bad; gij zoudt geen oogenblik aarzelen, om al het gebeurde te vergeten, om eene zoo schoone vriendschap, voor het toekomende onverbreekbaar, te vernieuwen. En dit verschil zou zeker het eerste en laatste zijn, dat 'er ooit tusschen zulke edele vriendinnen plaats heeft; want ik onderstel, dat gij door een en ander zeker bewogen zult worden, om de hand der verzoening, die u toegereikt wordt, met uwe hand van minzame vergiffenis te beantwoorden. Ik weet wel, dat in uw karakter meêr fierheid is, dan in dat van Charlotte, maar, o lieve Vriendin! laat die fierheid niet in gestrengheid ontaarden, die, niet strokende met de zoetelijkheid van het vrouwelijk karakter, althans omtrent eene berouwheb-
{==81==} {>>pagina-aanduiding<<}
bende, hare schuld belijdende, en verschooning verzoekende vriendin geene plaats behoort te hebben.
Langdradigheid van gesprekken, en langwijligheid in het schrijven is dikwijls een gebrek van den ouden dag. Als ik dezen brief overzie, vrees ik waarlijk, dat ik aan het laatste mijn deel begin te krijgen. Vergeef dat gebrek, Mejuffrouw! in dezen brief; en laat alleen het oogmerk, om nuttig te zijn, waarmede ik dezen geschreven heb, mij daaromtrent verschoonen. In hoop eerlang een' brief van u te ontvangen, en blijf, na mijne hartelijke groete aan Mevrouw Meadows verzocht te hebben,

Mejuffrouw en Vriendin!

Uw toegenegene Vriendin

Eleonora Gibbon.




{==82==} {>>pagina-aanduiding<<}

Honderd negende brief.

Mejuffr. Sara Lindenberg aan den Heer Louis Kraaijestein.


den Haag, 7. Maart.

Gij zult wel nieuwsgierig zijn, hoe het mij en uw duifje gaat, dat met een' opgezetten krop vol maagdelijken hoogmoed en niets beteekenende eigewaarde in haar Loosduinsch hok rondzweeft. Tusschen beide laat ik haar wel eens uitvliegen, maar het gezelschap van mijn persoon is het onzigtbare touwtje, dat zij aan haar fraaije pootje heeft, doch het geen zij niet merkt. Onder de duiven van mijn Papa, want hij was met al zijn verstand en bekwaamheden een duivenmelker; nu keizer Diocletianus, die zoo goed niet over zijn heele lijf was, als mijn Vader in het eene lid van zijn pink, was op zijn tijd een vliegevanger: maar om voort te gaan, mijne Geliefden! zeide de Dominé van Loosduinen heden middag, toen wij te kerk waren; (de adorable en ik zijn die wij) en de man bleef op dezelfde plaats... onder de duiven van mijn Papa was eene soort, dat hij hoogvliegers noemde, ‘Kijk Saar!’

{==83==} {>>pagina-aanduiding<<}

zeide hij dan, ‘kijk Saar! dat plekje daar in de lucht, zoo klein als een bezemstuivertje, dat is onze duif...’ maar het duurde niet lang, of, als mijn vader hennipzaad op de til gooide, dan kwam de hoogvlieger naar beneden schieten, en pikte met de plaatsduifjes, tuimelaars en al het andere goed net als een gewone duif. Ik beschouw nu duifje Santje te behooren onder de hoogvliegers.... Wie weet of haar zieltje niet uit een duif, die in haar Papa's keuken door de ongenadige handen van een Geldersche deern het fiere halsje werd omgedraaid, juist op het moment, toen haar hoogedele moeder haar te voorschijn bragt, zoo kersvers en bloedwarm in het geboren wordende Susetje, wat het ligchaam aanging, is overgevlogen ... want ik begin te gelooven aan de zielsverhuizing.... Alleen weet ik met twee bekende zielen, die van UEd. en mijn Ed. geen raad, waar wij nu naar toe moeten. Als gij 'er raad meê weet, schrijf het mij dan. Zeg gij mij liever, bromt gij misschien, als een Vorst, die een steek in zijn podagreusen teen voelt zeg gij mij liever, dan mij met uw metempsychosische droomen lastig te vallen, waarom houdt gij Santje voor een zoo hoogvliegenden geest?
Mijn brief zal het u uitleggen, mijn Heer! laat ik u maar den grap verhalen, die wij in de kerk gehad hebben even na kerktijd. Ja wij leven hier een lief leventje met elkander. Susanna

{==84==} {>>pagina-aanduiding<<}

Bronkhorst en Sara Linde... ho! ho! Mevrouw Meadows hebben al zamen grappen in de Loosduinsche kerk. Nadat de Dominé zijne preek geëindigd had, ik geloof over den X. Zondag uit den Heidelbergschen Katechismus - nu dat scheelde mij zoo weinig als of het over het zooveelde hoofdstuk uit de Koran of het zooveelde .... uit de Vedam geweest was; toen wij de kerk zouden uitgaan, waren 'er twee of drie menschen, Haagsche menschen geloof ik, want zij waren kaal en knap, naar Haagsche manier. Zij waren met den Koster in in gesprek, een vent, die 'er ruim zoo deftig uitzag als de Dominé zelf, nu hij was ook Schoolmeester, Voorzanger en Koster te gelijk, en die vereeniging werkte veel op zijn enkelvoudig wezen uit, om zijn hart hoogmoedig te maken. Ik zal zien, of ik de snaren van mijn hersenfiool zoo kan laten trillen, dat al de gehoorde klanken getrouw terug komen, en of in de rarekijkkas van mijn memorie, al de gevleeschte marionetten weder willen komen opdansen in die orde als ik ze gezien heb. Ja! ja! ik heb eens aan mijn voorhoofd gewreven, de vervroegde rimpels van zorg 'er uitgewreven, en daar staan wij in de Loosduinsche kerk.
Susanna Bronkhorst in het wit mousselin gekleed zeer propertjes, met een hoedje op en een waaijer in de hand,

{==85==} {>>pagina-aanduiding<<}

Sara Lindenberg alias Mevr. Meadows met een zwarte jas aan en een dormeuse op. - De Koster van Loosduinen, geheel in het zwart gekleed (net als de page van Malbrouk, met dit hemeltergend onderscheid, dat de Koster een mantel en bef aan had, en de Page waarschijnlijk, alleen in 't zwart gekleed was) - met een lange pruik op, die hij naar het model van den voorzaat van dezen Dominé had laten maken, want deze draagt zijn eige manen, zwart als de vederen van een raaf, maar niet zoo mooi. - Drie onbekende personen - waarvan de een gekleed, in een lichten blaauwen rok met een witte pruik, waaraan van achteren een plat zakje hangende, zijnde een man van zestig à zeventig jaren, apparent een grijs gewordene in den Hofdienst - een borst van vijf à zes en dertig jaren, in een groenachtig meer of min kaal rokje - en een Haagsche Juffrouw van circum circa acht en twintig jaren met een afleggertje van deze of gene kamenier gekleed - wat flets van kleur, maar anders elegant genoeg..
Ik beschrijf u de personen van dit Tooneelstuk wat uitvoerig, en zet 'er de kleeding bij, maar laat het toch niet in het Hoogduitsch over-
{==86==} {>>pagina-aanduiding<<}
zetten, en in de een of ander almanak plaatsen, dan zou 'er misschien het Hollandsch publiek meê kunnen lastig gevallen worden, en als het Tooneel, zoo lang duurt, als ik denk te schrijven, zou het een ruim gedrukt tooneelstukje van 30 à 40 bladzijden kunnen maken, zoo als die lieve diefjes van Komedietjes, die men uit de Almanakken van Kotzebue overneemt - maar men moest dan niet weten, dat het oorspronkelijk in het Hollandsch geschreven is, dan was kaart vergeven.
De Onbekende N. 1. met den platten haarzak: Mijn Heer! (tegen den Koster!) zeg ons eens, zijn hier niet een paar doopbekkens, waarin de 365 kinderen van de Gravin van Hennenberg gedoopt zijn ...
De Koster: Ja, mijn Heer! als UE. UEdelens oogen maar naar boven slaat. Het is, onder UEdelens welnemen, evenwel nog niet uitgemaakt of 'er 365, dan ofte 'er 364 kinderen geweest zijn.
N. 3. of de elegante Juffrouw: Wel mijn Heer! is het mogelijk 364 kinderen, en ik zou wel haast vragen in hoeveel jaren?
De Koster: O ik merk het al, Mevrouw! UE. weet niets van die miraculeuse Historie.
N. 2: Heb de goedheid, mijn Heer! om 'er wat nader van te vertellen.
Koster: 't Is onder uw welnemen, mijn Heer! geen vertellinge ... 't Is een waarach-
{==87==} {>>pagina-aanduiding<<}
tige Miraculeuse Historie (en intusschen waren Juffr. Bronkhorst en ik genaderd) De Mevrouwen, onder haar Edelen welnemen, mogen het ook wel hooren. Annus Domino onzes Verlossers en Zaligmakers twaalf honderd vijf en zeventig woonde in dit Land de Gravin van Hennenberg, de Dochter van Floris de IVde, Graaf van Holland; en was zwanger bij haren wettigen Gemaal den Graaf van Hennenberg. Op zekeren dag stondt de Gravinne aan de poort van het hof ende daar kwam eene Bedelaresse voorbij. Deze Bedelaresse hadde op hare rug een en voor haarder lichame nog een kind. En zij bad de Gravinne, dat zij haar een aalmoesje geven zoude. Maar de Gravin ontstak in gramschap en zeide heel verbolgen: ‘Loop heen gij hoere met uw tweeling gebroedsels: gij en zult van mij geen aalmoes ontvangen.’ - En wat zeî toen de arme Bedelaresse: ‘Gravinne Margriet! ik en ben geen hoere ... maar de kinderen zijn een gave Gods. Ik wensch, dat God zal geven, dat gij ter eene dragt zoovele kinderen krijgt als 'er dagen zijn in het jaar.’ - En God de Heer voor wien niets is te wonderlijk, vervulde de bede van die vrouwe, want op goeden vrijdag 's morgens voor den noen, Annus Domino 1276 baarde de Gravin 365, ofte 364 kindertjes. Bisschop Otto, van Uitert de Gom van Gravin Margretha kwam toen over, en doopte in de twee bek-
{==88==} {>>pagina-aanduiding<<}
kens, die hier nu tegen den muur hangen, tot eene eeuwige memorie van die miraculeuse verlossing, alle de kinderen; hij noemde de jongens Johannes en de meisjes Elizabeth - maar kort daarna stierf de Gravin - en alle de 365 kindertjes op eenen en denzelfden dag, en zij liggen onder deze zerk begraven, Amen!
De onbekende 3 personen te gelijk: Is het mogelijk! is het mogelijk!
N. 1: Ja kinderen! de wegen des Heeren zijn wonderlijk.
Susanna: Kom, kom Mevrouw Meadows laten wij gaan, eer wij nog meer gekheden hooren.
De Koster: Gekheden, Mevrouw! Gekheden. Wij mogen onzen lieven Heer wel danken, dat zulke tijden voorbij zijn, waarin de menschen zulke bezoekingen overkomen.
Ik: (den Koster eene kleinigheid in de hand duwende) Ik geloof, mijn Heer! dat die Doopbekkens u toch geen kleintje profijt doen.
De Koster: Zij leggen mij, Mevrouw! om zoo te spreken, wel juist geen windeijeren, maar over eene kleine honderd jaar bij mijn zalige voorzaten toen ging het toch wat beter. Het vet is nu van de ketel. Het geloof is niet meer zoo groot als wel plagt....
Susanna: Ik zou hopen, dat 'er geen mensch meêr aan zulke zotte grollen geloofde.
De Koster: Wel nu ja! Mevrouw! die bekkens brengen mij meer op dan het halve tractement

{==89==} {>>pagina-aanduiding<<}

van mijn heilige bediening als Voorzanger. Maar, over een kleine honderd jaar, onder uw welnemen, kwamen hier te Loosduinen in de kerk Mevrouwen en Juffrouwen uit den Haag bij geheele troepen, om deze bekkens te zien - en dan gooiden zij met hunne halsdoek of neusdoeken tegen die bekkens aan, want toen hadden zij de kracht nog, dat de vrouwen, die onvruchtbaar, waren door het aanraken met hare zakdoeken vruchtbaar werden.
N. 3: Wel wat men zegt.
N. 2: Zou het mogelijk zijn.
N. 1: Mogelijk. Twijfel niet, kinderen! Om het ongeloof van deze booze tijden is misschien die kracht van die bekkens weggenomen, dat moogt gij vrij gelooven....
Susanna: Mevrouw Meadows! laten wij naar huis gaan, of zoo gij liefhebberij hebt, om 'er naar te blijven luisteren: dan zal ik maar zachtjes aan alleen naar huis kuijeren.
Ik: Gij zijt waarlijk pok al te ernstig, Juffrouw Bronkhorst! zulk een grapje mag ik nog wel eens bijwonen: [en ik vroeg nogmaals den koster.] Zeg eens vriend! gij hebt dat zoo kostelijk opgezeid - hebt gij dat ook op schrift, of is het gedrukt? -
De Koster: Hoor Mevrouw! ik heb het eigenlijk op een kattebelletje staan; evenwel ik heb het ook zoo vast in mijn hoofd, als de 68ste Psalm. - maar ik heb nog een boek op rijm,

{==90==} {>>pagina-aanduiding<<}

zoo van den tijd van vader Cats, daarin staat het in kurieuse rijmen beschreven ... als de Mevrouwen plaisier hebben, dan zal ik het wel eens halen....
Ik: Neen; op dit oogenblik hebben wij wat haast....
De Koster: 't Is anders een aardig werk...
Weg was de koster en Susanna's geduld - Evenwel binnen weinige oogenblikken was de man 'er weêr - en ik verzocht hem, om het boek eens meê naar buiten te mogen nemen, hem belovende, dat ik het overmorgen zou laten terug brengen. En daar ging ik nu met een Bijbel en een deel van de Gedichten van Westerbaen in den arm met Santje naar buiten.
Onder den weg praatten wij niet veel, maar te huis onder de thee zittende, begon ik Susanna de passages uit Ockenburgh van Westerbaen voor te lezen (*), die deze leugenachtige Geschiedenis in vrij koddig en kreu-
{==91==} {>>pagina-aanduiding<<}
pel rijm verhaalt.... Susanna zeide, nadat ik die passagies gelezen had: ‘Waarlijk, Me-
{==92==} {>>pagina-aanduiding<<}
vrouw! gij schijnt heden 'er uw genoegen in te vinden, om mijn geduld wat op de toets te zetten. Eerst hebt gij dien waanwijzen en onnoozelen Koster in het lang en breede dat Loosduinsche kindersprookje laten verhalen, en ik heb u met moeite bewogen, om met mij hier naar buiten te keeren. Nu leest gij mij dat ellendig vertellingje in rampzalige

{==93==} {>>pagina-aanduiding<<}

verzen voor - en ik zie, dat gij 'er u nog al mede diverteert. - Zulke grollen bevallen mij in het geheel niet... en nog minder de langwijlige en ruwe wijze, waarop Westerbaen die geschiedenis berijmd heeft.’
Ik: Gij zijt zeer ernstig.
Susanna: O mijn geest heeft altijd tot het ernstige eene groote overhelling gehad; en mijne tegenwoordige omstandigheden zijn zoodanig, dat ik geen opwekking tot het vrolijke gevoele. En al waren die anders. Ik heb een' zoo diepgaanden afkeer van alles, wat naar bijgeloof gelijkt, dat ik het meêr een voorwerp vind, om zich over te bedroeven, dan van om 'er over te lagchen of 'er mede te spotten.
Ik: Mij dunkt (want ik moest ook eens wat zeggen, dat wat leek) wanneer het bijgeloof werkzaam is omtrent zulk een een voudig sprookje, als dat ééne vrouw, om het los gezegde van eene ontevreden bedelares, 365 kinderen zou krijgen, dan verdient het meer bespotting dan wederlegging.
Susanna: Bij u en mij, Mevrouw! geloof ik, dat die bespotting geen kwaad zal kunnen, maar hebt gij niet opgemerkt, welk een' devote eerbied die drie onbekende menschen aan den dag legden. Zij waren genoegzaam stom van verwondering, en door het bespotten van het bijgeloof, waaraan de oppervlakkige godsdienstige gevoelens van zulke lieden verbonden zijn,

{==94==} {>>pagina-aanduiding<<}

ontstaat ligt de schijn, of men met den Godsdienst zelven spot.
Ik: Maar, ik bid u, waarom, Juffr. Bronkhorst! waarom spraakt gij bijna geen woord? Gij toonde uwe verontwaardiging - ik had wel op mijne lippen, om dien verwaanden Koster en het drietal verbaasde menschen toe te voeren, dat het heele raadseltje opgelost was, door Gravin Margretha den 2den Januarij 1276. van twee kinderen te laten bevallen. -
Susanna: En gelooft gij, dat gij zoo met één slag die menschen van hunne dwaling zoudt genezen hebben, daar 'er een koster bij was, die zijn beurs maakte bij het staande houden van dat bijgeloovig sprookje.
Ik: (met een zucht) Ja Juffrouw Bronkhorst! 'er zou geen beter middel zijn, om honderd bijgeloovige sprookjes uit de waereld te helpen, dan dat men van den Koster van Loosduinen af door alle klassen van Geestelijken heen tot den oppersten geestelijke toe, voor alle de beurzen sloot - dan zou de waarheid zegepralen.
Susanna: Wij moeten wel onderscheiden, Mevrouw! wat wij door bijgeloof verstaan. Ik geloof toch, dat gij niet van gevoelen zijt, dat alle geestelijken voorstanders van het bijgeloof zijn.
Ik: [nu moest ik weêr wat inpalmen] Wel neen! allen niet, allen juist niet ... maar ve-
{==95==} {>>pagina-aanduiding<<}
len dient het toch in hun kraam. En die van het altaar leeft, dient het ook voor te staan, dat zult gij mij toegeven.
Susanna: Zijt gij ooit door iemand uit den geestelijken stand bedrogen? ... of beleedigd, Mevrouw!
Ik: Dat is eene vreemde vraag, Juffrouw Bronkhorst.
Susanna: Ik merk bij u, als wij op dit punt komen, altijd eene zekere verbittering tegen dien stand; die ik daaraan liefst wil toeschrijven, want gij zijt een vrouw van veel te edele beginsels, om geen diepe achting voor waren Godsdienst te hebben - en om het bijgeloof, dat allen geluk verwoest, te verwarren met den Godsdienst, die wel begrepen den smaak van alle genoegens verhoogt, en een Goddelijk geluk doet geboren worden. -
Nu begon de duif mij zoo hoog te vliegen, dat zich mijne lippen zamentrokken en ik haar met stilzwijgen in een eerbiedige houding nastaarde - en dit hield zij - zoo ik geloof - voor hare zegepraal.
Maar welk een veld heeft mijn pen al afgeloopen, en daar-slaat de klok van Loosduinen, al één uur, ja 'er moet toch nog een half uurtje aan, want gij moet meer weten. Wij hebben dan een bezoek gehad van uw' vriend de la Rive, als een jonge predikant gekleed, hij was zoo barstend nieuwsgierig om Santje

{==96==} {>>pagina-aanduiding<<}

eens te zien; en hij hield zich al vrij wel. Maar Suse had het niet op hem, dat kon ik duidelijk merken. En schoon hij zijne rol wel speelde, zag zij, zoo al niet door het masker heen, ten minste iets in zijne oogen misschien, dat haar den schelm verraadde. Toen hij weg was vroeg ik, hoe haar mijn neef beviel. ‘Redelijk wel,’ zeide zij, met eenen glimlach, ‘als het uw neef niet was, zou ik meer zeggen,’ Spreek vrij uit, zeide ik. De betrekking is zoo naauw niet. Ik zal alleen dan maar zeggen, voegde zij 'er bij, dat ik van die Petitmaitres Euangeliques niet houde. Nu mag vriend de la Rive wel te huis blijven. Ook zij heeft hem zeer genadig bedankt, óm als Convooijer naar Amsterdam te dienen. Want, en dit is eigenlijk de hoofdrede van dezen brief - de meid wil en zal naar Amsterdam terug. Daar beweegt zij hemel en aarde om. Gij moet alles, alles aanwenden om dat te beletten, en gij moet u in haar gezelschap hier weten te vertoonen, en een' geheel anderen weg op, dan gij tot hier toe hebt ingeslagen.
Santje is, zoo een heiligje dat zijn kan, doortrapt slim. Onze Tuinmans knecht Joris, (uw getrouwe George) mag zij bijna niet zien. ‘De knaap,’ zeide zij tegen mij, ‘heeft een' opslag van oogen, dat mij heel niet bevalt. Zoo hij geen slecht mensch is, zal hij het zeer gemakkelijk kunnen worden.’ -

{==97==} {>>pagina-aanduiding<<}

Welgeraden, dacht ik, maar niet heel liefderijk gedacht van zulk een Christinnetje. Ik dacht, dat zij voorzeker ligt zou bezwijken, maar zij verhardt zich tegen het geweld. 't Is dus volstrekt noodzakelijk, dat gij u weder gelden doet: maar eens uit een geheel anderen toon, of het zal niet schikken. Ik zal u, dat beloof ik u, het zoo aanleggen, dat ik buiten schoots ben, en blijf. Doch het geen gij doet, moet gij schielijk doen, want Suse kon misschien ook wel naar den Haag raken - althans Lotje smeekt om vergiffenis - en het oude vel bombardeert ook verschrikkelijk op het kasteel - maar ik heb Suse nog staande gehouden in hare drift tegen Charlotte en hare koelheid tegen Madam Gibbon. - Voor eene volgende poging echter zou zij ligt kunnen bezwijken. Ik geloof ook, dat ik een bezoek van den Heer Walraven, die op sprong staat, om naar Parijs te gaan, te wachten heb. - Gij gelooft wel, dat ik dien geen stroobreed in den weg zal leggen; dan althans heeft zij eene reden te minder, om mij te beschuldigen, als gij haar komt bezoeken, en ik laat, nolens volens, dit verzoek toe. - Nu heb ik mijn epistel af - en zijn de deelen wat ongelijksoortig, gij zult dat wel verschoonen in

Uwe nederige Dienaresse

S.L.




{==98==} {>>pagina-aanduiding<<}

Honderd tiende brief.

Mejuffr. Susanna Bronkhorst aan Mejuffr. Charlotte Elzevier.


Loosduinen, 8. Maart.

Mejuffrouw!

Het zou zeer onbeleefd van mij zijn, indien ik den uwen van eergisteren geheel onbeantwoord liggen liet, vooral omdat ik wel gewenscht had, dat gij mijne rust hier niet op nieuw door denzelven gestoord had. Ik ben ongelukkig - en verdien het misschien te zijn, maar ik had niet verdiend, dat Juffrouw Elzevier, die zich als mijn getrouwste vriendin gedroeg, de vrijheid gebruikte, om in een' brief, dien zij aan mij lezen liet, een ander papier in te sluiten, waarin zij, volgens haar tegenwoordig voorgeven Mad. Gibbon wegens mijne zwakheid waarschuwde. En dat papier valt juist in handen van dien man, die alle pogingen inspant, om door zijn indringend gedrag mij van alle mijne betrekkingen los te scheuren - o als ik het indenk, dat het papier, waarin gij mij bij een derde verdacht verklaart te houden van liefde te koesteren voor Kraai-
{==99==} {>>pagina-aanduiding<<}
jestein, in handen van Kraaijestein is, o dan gloeit mijn hart van eene edele gramschap, en ik voel, hoe een blos van schaamte mijn aangezigt bedekt.... Wat baten mij alle uwe betuigingen, alle uwe verklaringen?.. die kunnen de kennis, welke Kraaijestein draagt aan dat voor mij beleedigend geschrift, niet vernietigen.
Van welk een ellendig, ongevoelig karakter zou ik weezen, indien ik, na het ondergaan van zooveel schande, van zulk eene vernedering... de eenige veroorzaakster van dezelve, die ik voor mijne getrouwste en edelste vriendin hield, terstond, op de eerste betuiging van hare onschuld, met dezelfde teederheid en genegenheid als voorheen kon bejegenen. Neen! Mejuffrouw! uw Papa en Mama behoeven niet te duchten, dat zij van mij eenigen overlast zullen hebben, die zij, nadat ik de zwaarste beleediging ondergaan heb, nog voor de beleedigende achten. Ik heb altijd veel achting voor beide gekoesterd, en heb aan hun veel verpligting voor bewezene en onverdiende blijken van vriendschap. Ik neem deze gelegenheid waar, om hun met alle welmeenendheid daarvoor dank te zeggen, en betuig, dat, schoon een zeer noodlottig toeval de teedere betrekking, de vriendschap,- die u en mij voor ons geheele leven scheen te verknocht te hebben, eensklaps verscheurd heeft, ik, welk mijn lot mag worden, met een weemoedig genoegen op

{==100==} {>>pagina-aanduiding<<}

de bewijzen hunner vriendschap zal terug zien, dat ik niet ophouden zal voor hun, als mijne begunstigers en weldoeners te bidden. - Zeg hun dat, Mejuffrouw! en voeg 'er bij, dat ik mij in het vervolg hoop te wachten voor alles, wat naar beleediging van hare dochter zweemt.
Wat nu betreft uw verzoek om vergiffenis, om verschooning over een, zoo gij hetzelve noemt, driftig gedrag ten huize van Madam Gibbon en wel bijzonder over het stuk zelve. 't Is zeer verre van mij, dat ik mijn' pligt als mensch en Christen zoozeer zou vergeten hebben, dat ik, hoe ik mij gegriefd gevoele, buiten staat zou zijn, om mijn' geest in die kalmte terug te brengen, dat ik u het een en ander van harte vergeef. Ik ben mij te zeer bewust van mijne eigene gebreken en overtredingen, en hoe zeer ik de vergiffenis van God dagelijks behoeve, dan dat ik aangezocht om beleedigingen, jegens mij begaan, te vergeven, daaromtrent aarzelen zou. Het spijt mij, dat gij u daaromtrent zelfs zoovele moeite gegeven hebt, want ik had u reeds alles vergeven ... maar gij vergist u zeer, indien gij van denkbeeld zijt, dat ik uit hoofde van die gereed geschonken vergiffenis, waartoe ik zoo genegen, als verpligt ben, tevens mij genegen of verpligt zou achten, om dien band van vriendschap, die tusschen ons bestond, te vernieuwen. Het geen 'er gebeurd

{==101==} {>>pagina-aanduiding<<}

is, heeft bij mij een' te diepen indruk gemaakt, om (want ik ben steeds gewoon openhartig te schrijven, gelijk gij weet) u met die voorkeur van genegenheid, van vertrouwen, van meer dan zusterlijke hartelijkheid te bejegenen, welke naar mijne gedachten het kenmerk is der opregtste vriendschap. Ik hoop niet, dat het onvergeeflijkheid, dat het onverzoenbaarheid is, dat ik niet zoo los met mijne vriendschap spelen kan. 't Is mogelijk, dat ik ook van haar, even eens als van de liefde te verhevene, te overdrevene denkbeelden koester, misschien met den gebrekkelijken staat, waarin wij hier op aarde verkeeren, niet overeen te brengen, maar, ik kan geen ander licht volgen, dan het geen ik daar voor houde. - Gij weet genoegzaam mijne gedachten over het stuk der vriendschap; maar laat ik, daar die teedere band tusschen ons niet meêr bestaat, of het ware, dat gij weder eene vriendin, eene waardiger vriendin, dan mij, aantroft, laat ik als een bewijs van de hartelijkheid van mijne vergiffenis u eenen raad geven, om in het vervolg niet bloot gesteld te zijn aan het verlies van eene vriendin, door die oorzaak, welke tot onze vriendschapsbreuk gelegenheid gegeven heeft. De eerste de grootste pligt der vriendschap is, onbewimpelde openhartigheid. Buiten geheimen van anderen moet de ziel van de eene vriendin geene gevoelens, geene gedachten koesteren, die zij niet durft overstorten in de ziel van hare vrien-
{==102==} {>>pagina-aanduiding<<}
din. - Hare zielen moeten wederkeerig als zuivere spiegels de denkbeelden, de gevoelens ontvangen en terug kaatsen. Geene middelstof moet 'er tusschen beide zijn, en althans niet omtrent zoodanige zaken, welke elkanders karakters of zedelijke waardij betreffen. De minste terughouding in dat opzigt is heiligschennis der vriendschap - en doet in eens die edelste betrekking, welke 'er tusschen menschen en menschen bestaan kan, dalen tot die algemeene en zoo veelvuldige betrekking, welke de menschen ja met den naam van vriendschap bestempelen, maar alleen den naam van goede kennis verdient. O zoo het u gebeuren mogt, en hoe hartelijk wensch ik u dat toe, dat gij op den weg des levens, weder eene vriendin aantroft, laat dan dat gevoelen steeds bij u heerschende zijn, dat onder goede vriendinnen alles gemeen is, en dat de ware vriendschap daar ophoudt, waar de terughouding begint.
Gij zult mij misschien vragen, of 'er geen volkomen herstel van eene vriendschapsbreuk mogelijk is, want ik meen uit den gloeijenden toon, waarin uw geheele brief geschreven is, te bespeuren, dat gij zeer op de vernieuwing van die betrekking tusschen ons gesteld zijt. Mijn gevoelen is, dat, zoo die niet volstrekt onmogelijk is, zij ten minste zeer na aan het onmogelijke grenst. Immers 'er is tot de ware vriendschap eene zoo volstrekte overeenstemming van geestneigingen tot het

{==103==} {>>pagina-aanduiding<<}

schoone edele en goede noodig, zonder eenig het geringste inmengsel van wantrouwen, als zeer bezwaarlijk, kan plaats hebben, nadat een van beide, of beide de partijen de eene de andere of elkander verdacht hielden van de schending van die heilige vrijwillig aangegane verbindtenis, waarvoor alleen de onderstelde onschendbaarheid van edele gevoelens borg stond. Wat zult gij daarvoor in de plaats stellen? Woorden, betuigingen, handschriften, eeden zijn daarbij vergeleken niets, want zij hebben op de schaal der vriendschap geen gewigt. Maak nu hieruit de toepassing op ons geval. Ik heb u te veel bemind, dan dat ik het van mij zou kunnen verkrijgen om u buiten noodzake alles behalve genoegen te veroorzaken; maar in dezen kan ik u niet vleijen ... ik schreef bijna, kan ik mij zelve niet vleijen. Neen! ik moet u regtuit schrijven, zoo als het 'er mede gelegen is. Ik houde de wond, die onze vriendschap toegebragt is, voor ongeneeslijk. Althans ik beken, dat ik niet weet, welke zaken en omstandigheden 'er zouden moeten geboren worden, die zulk een wonderwerk deden ontstaan. Gedane zaken kunnen niet ongedaan gemaakt worden. En buiten dat zie ik waarlijk niet, hoe onze Vriendschap in den verheven zin des woords zou kunnen hersteld worden, want, (en ik bid u, neem toch dat in aanmerking bij alles, wat ik u over dit onderwerp geschre-
{==104==} {>>pagina-aanduiding<<}
ven heb, ten einde gij mij niet onregtmatig van zekere stijfzinnigheid of onverzoenlijkheid beschuldigt) want het zou mij onmogelijk zijn, om met Juffrouw Elzevier als eene gewone goede kennis verkeeren - nadat 'er zulk eene reine en groote Vriendschap tusschen ons plaats gehad heeft. Wij moeten in de volste kracht van het woord vriendinnen zijn, of geene andere betrekking, dan die van menschen op elkander hebben. Alle andere tusschen beide komende zou vernederende, hoonende en onverdragelijk voor ons wezen. Omtrent u met eene bekrompene beperktheid, eene gemaakte stijfheid, schoon voor anderen onmerkbaar, om te gaan - zou voor mij het zelfde ja erger zijn dan niet met u om te gaan. Ik geloof zeer wel, dat 'er velen zouden gevonden worden, voor welke deze taal onverstaanbaar zijn zou, maar ook niet vele harten geloof ik, dat gestemd zijn, om den verheven toon der ware vriendschap te kunnen vatten - en laat ik zoo trotsch mogen zijn, van mij te verbeelden, dat zij, die ik eenmaal voor mijne onafscheidbare vriendin hield, maar omtrent welke ik mij, zoo droevig bedrogen hebt, ten minste zich zooverre boven de bekrompene gevoelens van het algemeen verheven had, dat zij mij wel zal begrijpen.
En wat, wat moet nu het slot van dit alles zijn, wat anders, dan dat ik deze gelegenheid waarneme, om u te verklaren, plegtig

{==105==} {>>pagina-aanduiding<<}

en ernstig, zonder eenige drift of gramschap te verklaren, dat alle uwe pogingen tot herstel van onze vorige vriendschap vergeefsch zullen zijn; immers volstrekt zoolang (want het schrijven van het bewuste aan Madam Gibbon zou ik u als vriendin misschien nog kunnen vergeven, zonder dat ik den heiligen band der vriendschap geschonden achte) immers volstrekt zoolang, als mij niet volkomen zeker gebleken is, op welk eene wijze dat papier in handen van den Heer Kraaijestein is gekomen, in het kort ... dat gij onschuldig zijt.
Weinige woorden heb ik maar noodig, om over broêr Koo aan u te schrijven. De vriendschap, die 'er tusschen u en mij bestaan heeft, behoort geheel niet in aanmerking te komen, in het bepalen uwer keus. Gij zijt in de gelukkige vrijheid, zoo ik hope, om alleen met uw' smaak, uw verstand en hart te mogen raadplegen, een geluk, dat, helaas! niet ieder een te beurt valt, bij het verkiezen of weigeren van een Echtgenoot, en waarop echter ieder meisje een onvervreemdbaar regt behoorde te worden toegestaan. Handhaaf dat regt, daar geene, dan zeer onwaardige denkbeelden in uw geval uwe keus op een ander zouden kunnen bepalen. Gij weet, dat mij het geluk van Koo, als dat van een braven broeder zeer ter harte gaat, gij zult ook gaarne, hoop ik althans, gelooven, dat, wat 'er ook

{==106==} {>>pagina-aanduiding<<}

gebeurd zij, uw geluk mij nog verre van onverschillig is, ik bid u dus, bij het geluk van u beiden, laten geene dan verstandige en edele beweegredenen uwe keuze bepalen, maar sta mij toe, dat ik ook de vrijheid gebruike, om uit hetzelfde beginsel, als ik u rade, dat alleen uwe keuze uit de edelste gevoelens zal geboren worden, u mijne hoop te verklaren, dat hetgeen 'er zoo ongelukkig gebeurd is tusschen u en mij bij u geen reden zal opleveren, om, zoo gij anders mijn broeder Koo eenigzins uwer aandacht waardig achtte, hem de gelegenheid af te snijden, om hem, bij eene nadere verkeering, zoodanig te leeren kennen, dat 'er tusschen u beide eene verbindtenis tot stand kwam, die hij zoo zeer wenscht, als dezelve vereerende voor onze familie zijn zou. Gij begrijpt, dat ik geheel hier buiten het spel behoor te blijven. En gij kunt geene redenen hebben, zoo ik althans vertrouwe, uit hetgeen gij weet, hoedanig ik mij gedrage omtrent in mijne familie plaats hebbende betrekkingen, welke mij alles behalve aangenaam zijn, om te denken, dat, schoon de band der vriendschap tusschen ons verbroken is en blijft, ik de pligten van eene zuster niet zou trachten te vervullen. In de vriendschap geven rein gevoel en verheven smaak wetten, en die wetten, hoe heilig hoe dierbaar, gelden niet meer tusschen ons in het vervolg - maar betrekkingen van maagschap

{==107==} {>>pagina-aanduiding<<}

doen nieuwe pligten geboren worden, welker wetten ook heilig en somtijds ook dierbaar voor het hart zijn. Hecht hier evenwel niet te veel aan, want ik vermoede op zeer goede gronden, dat zich eerlang wel een man van voortreffelijke talenten bij u zal vervoegen en dien gij niet beneden uwe aandacht zult mogen rekenen.
Vertrouwende uwen brief nu genoegzaam beantwoord te hebben, blijf ik, u alle genoegens, die met uw waarachtig geluk bestaanbaar zijn, toewenschende, met achting

Uw dienstv. Dienaresse

Susanna Bronkhorst.




{==108==} {>>pagina-aanduiding<<}

Honderd elfde brief.

Mejuffr. Susanna Bronkhorst aan Madam Eleonora Gibbon.


Loosduinen. 8. Maart.

Mejuffrouw en hooggeachte Vriendin!

Ik zou mij aan groote ondankbaarheid schuldig maken, indien ik niet, zoo spoedig mij eenigzins mogelijk is, uwen vriendelijken brief van eergisteren beantwoordde! Geloof mij, dat ik zeer getroffen was, toen ik denzelven nevens dien van Juffrouw Elzevier ontving. Ik heb ook daarin dat opregte en welmeenende, dat moederlijke gevonden, dat ik bijna vreesde verbeurd te hebben. Ik ben mede over de redenen, die gij geeft, om mij niet langer onder uw dak te huisvesten, hoe hard mij het ook valle, om ook uit uw huis verstooten te zijn, volkomen voldaan. Ik vind dat model van een opvoedster der jeugd in mijne altijd eerwaardige Madam Gibbon, hetgeen ik mij van haar had voorgesteld. Het oogpunt, waaruit de wereld, zoo als zij gewoon is te doen, mij beschouwen moet, is zeker zoodanig, dat

{==109==} {>>pagina-aanduiding<<}

gij niet alleen uw eigen belang, maar dat van vele voortreffelijke eleves zoudt verzuimen, door eene zoo verdachte, schoon onschuldige persoon als ik ben, langer in uwe woning te houden. Heb dank dus, lieve Madam! voor de schuilplaats, die gij misschien reeds met verzuim van wezenlijke belangen, aan mij verleend hebt, en zijt verzekerd, dat ik, hoedanig het dan ook met mij loope, u nimmer weder, om dezelve lastig vallen zal. Laat ik u alleen verschooning mogen vragen over het betoon van drift, dat plaats had, bij onze laatste bijeenkomst ten uwen huize. Ik vatte vuur op uwe wel rondborstige, maar voor mij toch hard klinkende verklaring.... Nu heb ik al het regtmatige van dezelve begrepen, en zoo het mogelijk is, acht ik u zelfs daarom des te hooger. Ik hoop, dat God geven zal, dat 'er zoodanig een tijdperk in mijn leven kome, waarin ik het geringste spoor zelfs van nadeelige gevoelens, die door mijn verblijf ten uwen huize, tegen u mogten zijn opgevat geheel kan uitwisschen, door te betoonen, dat ik eenen zoo diepen afkeer voede van den snooden Kraaijestein, als iemand ter wereld. O dat die tijd spoedig daar was; en dat ik mij dan tevens in staat bevond, om voor alle de weldaden, die gij mij bewezen hebt sedert verscheidene jaren, en bovenal in de laatste dagen, om mij als onder de vleugelen van een moederlijk toevoor-
{==110==} {>>pagina-aanduiding<<}
zigt tegen eenen deugniet te beschermen, u meer dan door woorden mijne dankbaarheid te betoonen.
Ik ben u ook dankbaar voor al de moeite, die gij u wel hebt willen geven om onderzoek te doen naar de herkomst van het noodlottig papier. Ik zag daarin een nieuw bewijs van uwe liefde voor uwe kweekelingen zelfs lang, nadat zij u verlaten hebben. Ik zag daarin welk een belang gij stelt in de vernieuwing der vriendschap tusschen mij en Juffr. Elzevier. Maar het blijkt mij uit de moeite, die gij u gegeven hebt, ten duidelijkste, behalve dat uwe eige oplettendheid mij borg staat, dat gij het niet kunt verloren hebben; dat het papier nooit door u is ontvangen, en dus blijft deze zaak met zeer vele duisternis bekleed, en wel met zoovele, dat, niettegenstaande Juffrouw Elzevier op eene bijna kruipende wijze om de hernieuwing van onze vriendschap gesmeekt heeft? ik, hoe gaarn ik haar haren misstap, als mensch, vergeve, daartoe niet kan komen, om als voorheen, met haar de teederste vriendschap aan te gaan. Ik heb haar daarover heden in het breede geschreven, en ik geloof, dat het door mij bijgebragte, met onpartijdigheid overwogen, van dien aard is, dat gij zelfs zult billijken, dat ik, zoolang ik geene betere gronden heb, die vriendschap niet vernieuwe. Ik merk ook uit uwen, brief, dat voor u de wijze, waarop dat stuk in handen

{==111==} {>>pagina-aanduiding<<}

van Kraaijestein gekomen is, zeer duister is, want, neem mij niet kwalijk, lieve Madam! dat ik zoo vrijmoedig schrijve. 't Is anders uwe gewoonte niet, om van eene zaak zoo luchtig af te stappen. Ik beken gaarne, dat alles bij u voorkomt uit de loffelijkste beginsels. En waarlijk Juffrouw Elzevier kon zich geen beter advokaat verkoren hebben, dan u ... maar, o indien ik haar kon verontschuldigen, zoo ik haar voor geheel onschuldig hield, dat is, dat het bewuste papier buiten haar toedoen in handen van Kraaijestein was, dan zou zij nog een andere, nog eene grootere, nog eene sterker voorspraak vinden, dan in u - in mijn eige hart namelijk. Ik beken, dat 'er het voorbeeld omtrent het proeven van eene vergiftige plant en de waarschuwing niet aan mij, maar aan eene vriendin, wel een' schoonen glimp van waarheid heeft, maar neem mij niet kwalijk, lieve Madam! gij bedient u van zulke soort van bewijzen bij gebrek van krachtiger. Het blijft, wat Juffr. Elzevier, of wat hare getrouwe voorspraak daarover zegge, of schrijve, maar zeker, dat geen van beiden in staat zijn, om mij op te lossen, hoe het papier in handen van den Heer Kraaijestein is gevallen, en hoe wonderbaar het schijnen moge, daar gij het papier niet ontvangen hebt, blijft 'er voor mij (o hoe zeer doet het mij leed, dat ik het schrijven moet) geene berekening over, hoe

{==112==} {>>pagina-aanduiding<<}

het papier in handen van Kraaijestein gekomen is, dan dat Lotje op de eene of andere wijze door hem verschalkt is geworden. Hadt gij het ontvangen en gelezen en was daar na het papier in zijne handen gevallen, dan zou ik Juffr. Elzevier na mindere blijken van wezenlijke spijt over het mededeelen van haar gevoelen aan een derde wegens hare boezemvriendin, en vooral daar gij de derde zijt, de hand van vriendin reeds hebben toegereikt - gij kunt zeker uit den inhoud van dat papier wel het een en ander aanvoeren, dat het onwaarschijnlijk doet voorkomen, dat Juffr. Elzevier den Heer Kraaijestein, zoo vrij zou behandeld hebben in hetzelve, ik schrijf ook aan haar bijlang na niet alles toe, maar o zijne listigheid is onbegrijpelijk, en hij was immers te Rotterdam, of in den omtrek, toen zij dien brief schreef ... o mogt de tijd eens komen, dat ik niemand, dan mij zelve van een' te verregaanden argwaan te beschuldigen had, dat ik met tranen van berouw daarover aan Juffrouw Elzevier om vergiffenis smeekte, en tevens om de vernieuwing van onze vriendschap had. En laat ik bij dit alles nog mogen voegen. Bedenk eens, lieve Madam! hoe moet ik gesteld zijn, als ik een oogenblik stil sta bij de gedachte, dat een man als Louis Kraaijestein door een eigenhandig geschrift van mijne vriendin, heeft moeten opmaken, dat wat ik hem bij monde en brieven

{==113==} {>>pagina-aanduiding<<}

verzekerde, 'er toch een beginsel van tot hem overhellende genegenheid in mijn hart kiemde. Zou de ergste vijandin, die ik mij voorstellen kan immer in de wereld te zullen hebben, zoo zij 'er zich op toelegde, om mij de grootst mogelijke onaangenaamheid in de gegevene omstandigheden te berokkenen, wel in staat zijn, om voor mij iets ergers uit te denken? Neen! van eene vijandin zou het Kraaijestein niet gelooven; maar nu de pen van eene vriendin... van de vriendin van mijn hart, voor welke ik geen geheimen had... ik voel op nieuws, hoe verbittering zich meester maakt van mijnen geest. Vergeefs is het dus, lieve Madam! wat gij mij schrijft van de tranen, die Charlotte Elzevier bij u geschreid heeft, o droog die op door uwe moederlijke teederheid, en stel het hart van dat goede en zwakke meisje te vreden. - De hand mijner vriendschap kan die niet opdroogen. Vergeefs schrijft gij mij ook van hare drift, om naar mij toe te ijlen in deze mijne nieuwe schuilplaats, of het moest zijn, opdat gij ook haar uit mijnen naam dien stap afraadt, welke, zonder de oplossing van het geheimzinnige in de gebeurtenis, vruchteloos, geheel vruchteloos zou zijn, en misschien tevens strekken, om haar op nieuw in eenig verschil met hare ouders te wikkelen, welker gunst en genegenheid zij veel hooger behoort te waarderen, dan die van eene vriendin, wier volkomen

{==114==} {>>pagina-aanduiding<<}

vertrouwen zij verloren heeft. Gij begrijpt, dat ik haar schrijvende aan uwe verzochte geheimhouding in dit opzigt voldaan heb. Ik heb haar in het geheel beloop van mijnen brief zoo zacht behandeld, als met de waarheid van mijne gevoelens nopens haar, in dat bijzonder punt, maar eenigermate bestaanbaar was. Ik heb aan u meer regtstreeks mijn gevoelen opengelegd, omdat ik vreesde het hartstogtelijk meisje te zeer te zullen bedroeven.
Ik voel zeer duidelijk, geachte Madam! wat gij bedoelt, als gij van de fierheid in mijn karakter spreekt: ik ken eenigzins uwe manier van denken. Gij stelt mijne fierheid tegen de zoetelijkheid over. Gij beschuldigt mij ingewikkeld van te groote gestrengheid ... zoo ik onvergeeslijk ware, omtrent Juffr. Elzevier, dan, ja dan was ik gestreng, dan was ik zelfs wreed; maar ik bid u, ben ik meester van, tegen mijne overtuiging aan, mijne vriendschap, mijn vol vertrouwen aan iemand terug te schenken, aan welker goede trouw ik wel ongaarne twijfel, maar tegen wie haar eigen handschrift spreekt? Is dat te ver getrokken fierheid? - Zou ik niet als eene onwaardige kweekeling van u handelen, indien ik, op eenen lossen voet, op nieuw met mijne vriendschap en vertrouwen haar vereerde, die beide verbeurd heeft, maar die ik hoop in deze of gene omstandigheid te kunnen toonen, dat ik als mensch haar alles hartelijk vergeven heb, schoon ik ze niet met het ver-
{==115==} {>>pagina-aanduiding<<}
trouwen van vriendin op nieuws verwaardigen kan.
Gij zoudt mij ondertusschen miskennen, en zulks doet gij zeker niet, Madam! indien gij van gevoelen waart, dat mijn hart niet lijdt om het gemis van eene zoo dierbare vriendin, als Lotje Elzevier. 't Is niet langer dan dezen morgen, dat ik herhaalde malen bittere tranen geschreid heb, om de noodlottige gebeurtenis, die mij ook zulk eenen schat heeft doen verliezen. Mevrouw Meadows had veel werk, om door de haar natuurlijke en als aangeboren levendigheid van geest mij uit mijne diepe droefheid op te beuren - en mij de hoop in te storten, dat misschien door deze of gene wending van nog onvoorziene toevallen eenmaal de onschuld van eene zoo deugdzame Dame in het licht zou gesteld worden, ‘schoon,’ voegde zij 'er bij, ‘de zaak mij op dit oogenblik onmogelijk schijnt, en wat zij ook ter harer verontschuldiging inbrenge, het mij onbegrijpelijk blijft, dat door iemand anders dan door haar het gedeelte van den brief aan den Heer Kraaijestein in handen gespeeld is.’ Dat moest de schrandere Mevrouw Meadows toch tot slot van alles 'er bijvoegen, hoe gaarne zij mij ook zou hebben getroost, want de tranen stonden die aandoenlijke vrouw in de oogen, toen zij, tegen haren dank, het laatste verklaren moest. Gij weet, dat ik haar hoogschat, schoon zij tusschen bei-
{==116==} {>>pagina-aanduiding<<}
de eene zekere soort van ligtzinnigheid heeft, (want ik kan het geen' anderen naam geven) die weinig strookt met het ernstige, dat zeker een gedeelte van mijn karakter uitmaakt; misschien wel een te groot gedeelte. Als ik haar, zoo bij tusschenpoozen, en wanneer zij haren dartelen geest, als ik dien zoo noemen mag, niet breidelt, zie botvieren aan de sprongen van haar vernuft, o hoe bewonder ik dan de onderscheide schakeringen van het menschelijk verstand, en hoe is het mogelijk, dat het vernuft van den eenen mensch overeenkomsten en betrekkingen ongezocht vindt of schept, die voor den ander geheel verborgen zijn. Mevrouw Meadows heb ik gemerkt is niet alleen eene groot liefhebster van de Lektuur der beste Poëeten, maar zij heeft mij heden morgen een klein Dichtstukje van haar eige maaksel mede gedeeld, dat zij gemaakt had, toen haar overleden man naar haar verkeerde. Zij liet het mij zien, omdat haar bij toeval des wegens een woord ontglipt was: en na lang aandringen heb ik 'er een asschrift van mogen nemen, dat ik u toezende, opdat gij daaruit het sijn gevoel dier zoo dikwerf door u bewonderde vrouw nader zult leeren kennen. 't Is zeker zinnelijk genoeg, ‘misschien,’ zoo drukte zij zich uit, toen zij het voorgelezen had, ‘misschien veroordeelt gij wel hier en daar een enkel trekje, maar, o hadt gij ooit zoo bemind, als ik toen beminde, dan zou de

{==117==} {>>pagina-aanduiding<<}

wilde opbruisching van het verliefd bloed in een hart, als het mijne, door u verschoond worden (*).’

{==118==} {>>pagina-aanduiding<<}

Hoe gaarne ik ook, vooral, om de eenzaamheid en afgelegenheid, in den Haag terug zou zijn, moet ik zeggen, dat ik hier mijnen tijd niet onaangenaam doorbreng. Daar nu de winter geheel geweken schijnt, en zelfs deze dag een der eerste zomersche dagen van Maart is, zie ik met eene Godsdienstige bewondering, hoe zich de geheele natuur voorbereidt, om eerlang de wonderen van de Lente te vernieuwen. Terwijl ik dezen schrijf, hoor ik reeds de vogelen zingen, De Hepatica's staan bij de zoogenoemde Zomerzotjes te bloeijen - en reeds steekt hier en daar een enkele hyacinth het hoofd boven den grond ... maar hoe heerlijk ik mij voorstel, dat bij een vroeg voorjaar alles wezen zal, ik blijf hopen, dat heden de Heer Walraven mij de gelukkige tijding zal brengen, dat hij bij mijn' Papa geslaagd is, met een verzoek, om tot het ouderlijk huis te mogen terug keeren, bovenal daar ik een voorstel gedaan heb, om mij in het huis van mijn Papa in eene vrijwillige gevangenis te begeven, ten einde Mama daardoor ontslagen zij van de tegenwoordigheid eener in hare oogen zoo hatelijke Dochter ... o Madam Gibbon! de hatelijke Dochter te zijn, in dat zelfde huis, waarin ik voorheen de zoo geliefde was!... Hoe kinderachtig verlang ik naar den Heer Walraven! mijne kamer is niet zeer goed gelegen, om iets van den weg te zien, maar toch kan ik door twee der glazen van het eene raam

{==119==} {>>pagina-aanduiding<<}

even daarvan een gedeelte ontdekken. Schoon het mij nu bijna onmogelijk is, dat Walraven hier kan zijn, of hij zou al heel vroeg uit Amsterdam moeten gereden zijn, ben ik onder het schrijven van dezen brief herhaalde keeren opgestaan, om dat ik meende, dat ik iemand naar hem gelijkende den weg zag langs komen. Met moeite wederhoude ik mij dit oogenblik ... mij dunkt ... ja daar gaat het hek open.... Hij zal het zijn - hij zal het zijn.... Ja ik hoor Mevr. Meadows hem reeds toespreken... God verhoore mijn gebeden!... Zijt gegroet lieve Madam! - Mevrouw Meadows roept mij - Verschoon mij, dat ik dezen in een zoo vliegende haast afkrabbel - Geloof mij toch met ware hoogachting

Uw Dienstv. Dienaresse en Vriendin

Susanna Bronkhorst.




{==120==} {>>pagina-aanduiding<<}

Honderd twaalfde brief.

Mejuffr. Sara Lindenberg aan den Heer Louis Kraaijestein.


Loosduinen, 9. Maart.

Kraaijestein! Kraaijestein! Per mare per terras; ja de numina geef ik niet heel veel om, nu dan was ik ook maar een Heidinnetje: bij alles wat u in de wereld dierbaar is, bij Susanna Bronkhorst - ja, ja ik zal u toonen, dat ik mijn Papa's lessen niet vergeten heb

Per hanc presentem conspicuamque Deam. 


Ik denk, als de oude man dat hoort, dan klopt hij tegen het deksel van zijn kist uit louter plaisier ... maar om op den tekst te komen. - Ik bezweer u - Denk daarom niet dat ik Medea of Armida of eene diergelijke Dame ben - ik bezweer u; kom spoedig naar Loosduinen, want Santje wil en zal weg naar Amsterdam. Ik heb met dat nufje dan wat spel. Maak aan dat spel een einde. Ik verveel mij tusschen beide doodelijk met haar

{==121==} {>>pagina-aanduiding<<}

religieus geteem, en, schoon ik wel drie dagen voor een non kan spelen; ik kan mij waarachtig geen maanden achter elkander als een regt vroom mensch houden. Heugt het u nog, dat ik, im tummel meiner liebe, met respect voor de Heeren Duitschers, web eens zoo wat regels in rijm wegsmakte, en eens een dingetje maakte, waarom gij mij Sappho noemde, waarop ik dan niet weinig grootsch was, niet denkende, dat gij zooveel van Phaon hadt. Ik heb, om den tijd te korten, haar dat Dichtstukje eens voorgelezen. - Ik keek tusschen beide haar eens in de oogen, maar, schoon zij alles niet klaar begreep, vatte zij genoeg van de kneep, om te zien, dat mijne liefde toen iets meer of minder dan Platonitsch was. Gij begrijpt, dat ik dit gemaakt had, toen ik op Mylord Meadows verliefd was. Het fijmelbekje betuigde hare verwondering, maar ... maar - Ik vatte het wel, maar ik wilde het niet begrijpen. - Zij kreeg eene fiksche kleur, zag voor zich neêr ... zoo zij het niet geheel verstond, dan verstond zij het toch drie kwart ... ‘Gij moet op dien tijd ...’ begon zij te zeggen, maar ik viel haar in de reden en ik maakte het maar in eens zoo, dat zij hare reine oogen weder nedersloeg. Ik sprak van wilde opbruischingen van verliefd bloed ... toen was het of zij een electriken schok kreeg. - Zij vond het toch zoo mooi, dat zij het moest

{==122==} {>>pagina-aanduiding<<}

afschrijven. Ik gaf het haar over en dacht, zoo als de moeders tegen de kinderen zeggen, als zij een kroesje met heet water overgeven - brand u niet, kind! Zie, als 'er niet zoo het een en andere tusschen beide onderliep, dat mij vervrolijkte, dan zou ik gaarne naast de Gravin van Hennenberg ncderliggen. - Nu schrijf ik puur uit verveling, en wie weet of deze brief geen twee vel papier beslaan zal. 't Is immers nog beter, dat men uit verveling te Loosduinen brieven schrijft, dan dat men zich daar ophangt. - Toby wordt van dag tot dag stouter en slimmer. Ik krijg tusschen beide al eens een klein lesje van zuster Susanna. Zij durft de wed. Meadows niet aan, maar anders zou zij over mijne opvoeding wel wat willen zeggen, want het ding weet van alles. Toby is, ik weet niet waarom, banger voor haar, dan voor zijne moeder, en echter zij doet het kind niet dan goed. Zij heeft iets imposants en waar van daan zij het ontleent, weet ik niet. Entre nous, Kraaijestein! ik ben tusschen beide, hoe zal ik het anders noemen, met zekere veneratié omtrent haar bezield ... en als zij met eene zekere gulhartigheid tegen mij spreekt, sta ik somtijds op het punt, om haar de geheele historie te ontdekken.... Gij ziet, ook van dien kant verkeert gij in groot gevaar - maar evenwel stel uw hart gerust, dat gevaar is juist zoo heel groot niet. Want haar te zien

{==123==} {>>pagina-aanduiding<<}

afdalen uit dien hoogen hemel van waanwijsheid, waarin de tooneelgodin der ingebeelde deugd haar verheven heeft, boven mij en zoovele andere lieve kinderen, (zoo immers noemt gij ons, als gij in een bolle luim zijt) in dat zelfde dal van vernedering, als wij ons bevinden; ja dat zal mij eene groote satisfactie zijn. Zoo gij echter niet spoedig komt, zal mij het aaltje door de handen draaijen. Maar laat ik voortgaan, om u het onderhoud tusschen haar en den deftigen Heer Walraven te beschrijven, want die edele mensch heeft, zonder zulks echter te weten, zijne heilige voeten over den onheiligen drempel van uwe dienaresse gezet. Ik zag den man mijn buitenverblijf op komen stappen. Ik maakte aan de deur te zijn, welke Lise (die het nog al redelijk maakt en niet erg met haar Juffrouw lamenteert) reeds geopend had.
Nadat hij mij een zeer beleefd kompliment gemaakt, en ook Lise in het voorbijgaan had toegesproken, verzocht hij, om Juffr. Bronkhorst te spreken... en waarlijk hij behoefde niet lang te wachten, want eer ik haar nog door Lise had doen roepen, kwam zij reeds haar kamer uk. Een gloed van vriendelijkheid, opgehelderd door de stralen van vreugde, die uit hare oogen schitterden, blonk van haar gelaat. Al het preutsche of fiere had zij afgelegd, en zonder eenige terughouding naderde zij haren vriend Walraven - Er was

{==124==} {>>pagina-aanduiding<<}

in die ontmoeting veel van een broeder en zuster, maar iets meer gereleveerds. Ik leidde hen in mijn vertrek - en gedroeg mij, als of ik heen wilde gaan; dat ik toch ongaarne gedaan zou hebben, maar men drong mij, om te blijven. Suse zeide: ‘Zoudt gij heengaan, Mevrouw Meadows; gij, die mij uit onverpligte goedheid eene schuilplaats verleent ... onder wier vleugelen ik alleen veilig ben.’ Ik boog mij en nam plaats en ging zeer non chalant, nadat ik den Heer Walraven eenige verversching had aangeboden, en ter maaltijd verzocht, voor welken hij bedankte, ijverig zitten knoopen - terwijl ik Lise orde gaf, om wat water-chokolade gereed te maken. - Nu zal ik zien, dat ik mij zoo na woordelijk te binnen breng, wat 'er tusschen dit paar omging.
Spoedig was het fraaije van den Maartschen zomerdag afgehandeld, en uwe Dulcinea begon: ‘En, nu van de groote zaak, Mijn Heer! - of liever dat voor mij de groote zaak is.... Zijt gij in uw oogmerk geslaagd? ... Hebt gij mijn' Papa gesproken; hebt hij hem den brief overhandigd?’
Walraven: (na een poos zwijgens en een weinigje de schouders ophalende) Ik heb uw' Papa gister gesproken... Ik wist van Koo, dat hij naar de Oude Kerk zou gaan, ik ging dus ook daar heen, en bij het uitgaan nam ik hem waar, en verzocht hem, dat hij mij

{==125==} {>>pagina-aanduiding<<}

de eer zou doen van, al ware het maar voor tien minuten, bij mij aan huis te komen, want dat ik hem over eene gewigtige zaak te spreken had. De ongerustheid van Mevrouw zijne beminde en vele andere oorzaken wendde hij voor, maar eindelijk door sterk dringen overreedde ik hem, om voor vijf minuten bij mij in te komen. Ik gaf hem toen uwen brief over - dien hij met zigtbare aandoening las.
Susanna: O Walraven! met aandoening - God in den Hemel zij dank....
Walraren: Verheug u niet te zeer, Mejuffrouw! - Na de lektuur bedankte hij mij voor de genomene moeite - en stak den brief zuchtende in zijn portefeuille. Ik gebruikte toen de vrijheid om mij, zooveel mogelijk, van den mij opgelegden last te kwijten ... en verzocht uw Papa, dat het mij geoorloofd ware uw verzoek van in zijn huis te mogen wederkeeren, bij hem aan te dringen, schoon ik betuigde, dat ik wel begreep, dat de redenen, die gij in uwen brief zoudt aangevoerd hebben, zoo klemmende wezen zouden, dat mijne ondersteuning vruchteloos zijn zou, ja dat ik mij bijna schaamde, om bij eenen Vader eenige redenen aan te voeren, om hem te bewegen, dat hij aan eene dochter, zoodanig als gij zijt, zijn huis tot eene schuilplaats verleende. - Uw Papa hoorde mij met schijnbare bedaardheid aan - en bleef nog eenige oogenblikken in gepeins zitten... Toen rees hij met

{==126==} {>>pagina-aanduiding<<}

eene hem ongewone snelheid op - en zeide met eene vertrouwelijke hartelijkheid, die mijn hart met medelijden vervulde: ‘Mijn Heer, Walraven! God weet het, wat ik overbreng. Maar ik kan Suse niet in mijn huis nemen ... zelfs niet onder de onaangename voorwaarde, die zij zich zelve oplegt, om zich in haar kamer op te sluiten. Mevrouw mijn beminde is geweldig tegen haar ingenomen - en sedert dat ik zekere Gouvernante in mijn huis heb, schijnt dat hoe langer hoe erger te worden.... Ik kan, hoe gaarne ik het wenschte, Suse niet in huis nemen, op geen voorwaarde, of ik zou nog ellendiger worden, dan ik ben...’ Ik nam nu de vrijheid alle die bewijsredenen aan te voeren, die, als ontleend van uwe hoedanigheden, uwe kieschheid mij niet toelaat in uwe tegenwoordigheid te herhalen ... hem tevens afschilderende, wat hij voor zijne, rekening nam met u zoo aan uw lot over te laten, terwijl ik hem het onderneemziek karakter van Kraaijestein met allen nadruk voorstelde, hem biddende, dat ik de overbrenger zijn mogt van eene tijding, waarnaar gij zoo reikhalsde ... mij aanbiedende, om dan mijne reis naar Frankrijk nog deze week uit te stellen, en u zelfs dezen dag in zijn huis terug te brengen.
Susanna: En mag ik hopen ... o Walraven mag ik hopen? ...

{==127==} {>>pagina-aanduiding<<}

Walraven: Ik werd verlegen met uw Papa, toen ik het laatste gezegd had ... Hij bad mij, bevende en in bewoordingen, die ik niet herhalen mag, dat ik van dat oogmerk zou afzien....
Susanna: (de mooije handjes verlegen wringende, zoo dat de blaauwe adertjes in de fijne armpjes zwollen) o God! had mijn Papa meer moed ... maar ga voort mijn Heer! ...
Walraven: Ik herhaalde nog eens mijne bede. Maar alles vruchteloos ... eindelijk met nadruk gevraagd hebbende, misschien op een' toon, die ernstig genoeg klonk, of gij dan nooit weder in het ouderlijk huis zoudt mogen terug keeren; nam ons gesprek een min aangename wending. Hij mengde 'er zelfs verwijten onder, die toch over mijn hoofd vlogen, en het slot van alles was, dat Koo binnen twee of drie weken een toer naar Rotterdam of den Haag voorhad, en dat, als de omstandigheden dan veranderden, die nog geschikter persoon dan ik zou zijn, om u terug te voeren.
Susanna: (zich heel minzaam buigende, terwijl de tranen hare oogen deden zwellen) o Mijn Heer! hoeveel verpligting heb ik aan u, voor de moeite, die gij voor mij, eene verworpene dochter, wel hebt willen nemen. Gij zijt dan niet geslaagd: en de hoop, die ik koesterde, en om welker vervulling ik God nog dezen morgen zoo ernstig gebeden had, is geheel ver-
{==128==} {>>pagina-aanduiding<<}
dwenen, want het zou zeer dwaas zijn mij met de overkomst van mijn' broeder te vleijen. -
Ik: (die nu rekende ook eens wat te moeten zeggen) Bedroef u niet te zeer, Mejuffrouw! gij weet immers, dat uw verblijf alhier mij aangenaam is. In der daad in een huis, waarin gij zoo gehaat schijnt te zijn, als in dat van uwen Papa kunt gij u niet veel genoegen beloven. Ik voor mij was althans liever vrij te Loosduinen, bij eene vriendin, die mij hartelijk lief had, dan dat ik mij in eene soort van gevangenis begaf te Amsterdam in het huis van Ouders, die, verschoon mijne vrijmoedige uitdrukking, zoo slecht uwe talenten: weten te waarderen.
Susanna: Lieve Mevrouw Meadows! Ik zou wel een zeer ondankbaar schepsel moeten zijn, indien ik de blijken van uwe vriendschap niet waardeerde. Het meest, dat mij hier, behalve het misbruik, hetgeen ik van uwe onverpligte goedheid make, bekommert, is het denkbeeld, dat ik als een onwaardige verstooten ben en beroofd van die bescherming, waarop mijne betrekkingen en mijne jaren eene billijke asnspraak hebben - en zoo eens de Heer Kraaijestein ontdekte, waar ik mijn verblijf hield, dan ben ik bevreesd dat hij mij zelfs hier zou komen opzoeken. Het is daarbij hier zeer eenzaam...
Ik: Waarlijk, Mejuffrouw! Gij maakt mij door uwe vrees mede vreesachtig. Ik dacht niet, dat dit uw zwak was, en de reden

{==129==} {>>pagina-aanduiding<<}

tot vrees is waarlijk niet zeer groot... Schoon ik overtuigd ben, dat de vermetelheid van den Heer Kraaijestein verregaande is, geloof ik echter niet, dat hij zoo stout zou zijn, om op mijn buiten, tegen mijn dank aan, u een bezoek te komen geven...
Walraven: 't Is ver van mij, dat ik de vrees van Juffrouw Bronkhorst noodeloos zou zoeken te vergrooten, maar ik vertrouw Kraaijestein geheel niet. Hij is een geweldig man, en die is tot alles in staat. Gij kent zeker den Heer Kraaijestein niet, Mevrouw! of gij zoudt de vrees van Mejuffrouw Bronkhorst regtmatig vinden. Evenwel ik hoop, dat haar verblijf een geheim mag blijven, tot zoolang dat zij weder in veiligheid naar het huis van haar Papa is terug gekeerd.
Ik: Gij bekommert u waarlijk te veel, mijn Heer! gij begrijpt immers, dat, zoo de Heer Kraaijestein al ontdekte, dat Juffr. Bronkhorst zich hier bevond, zoo zich zijne stoutheid al zoo verre uitstrekte, om hier te komen, ik dan in allen gevalle raad zou weten, om hem ras van hier te doen vertrekken. De tuinman en zijn knecht zou ik, als het niet anders kon, te hulp roepen, maar ik geloof, dat de Heer Kraaijestein toch te veel beschaafdheid zou bezitten, om, mijns ondanks, zich hier te blijven ophouden.
Walraven: Zoudt gij dan denken, Mevrouw! dat ware beschaafdheid ooit het deel

{==130==} {>>pagina-aanduiding<<}

van het karakter van een' lichtmis kon uitmaken? ...
Susanna: Ik zal, daar ik mij vruchteloos gevleid had, dat mijn voorstel zou worden aangenomen, zoo veel mogelijk mijne vrees matigen, opdat ik geen lastiger gezelschap voor u worde, dan ik gevoel, dat ik ben, Mevrouw! zonder u met mijne schroomvalligheid te kwellen ... Laten wij dus maar van een onderwerp, waarbij ik alleen belang heb, en dat door onze gesprekken toch niet veranderen kan, afstappen - en een aangenamer verkiezen ... dat namelijk van uwe reis, mijn Heer! Waarlijk ik wenschte, dat het hier te lande, zoo als in Engeland, de mode was, dat ook Dames den grooten tour maakten; dan zou ik hopen, nog eens wat meer van de wereld dan mijn vaderland te zien. -
Walraven: Mijne reis, Mejuffrouw! zal zich waarschijnlijk niet veel verder dan Parijs uitstrekken. 't Was ook mogelijk, dat ik naar Lyon ging, daar woont een oud vriend van mijn' Vader; maar anders, zal ik mijn' meesten tijd doorbrengen, in het gezelschap van mijn' vriend Verbeugen, en met hem alle de kostbare verzamelingen zoo van Schilderstukken als van Oudheden gaan bezigtigen, die Parijs tot eene algemeene Leerschool van Europa gemaakt hebben. Ik stel mij van deze reis nog al eenige aangenaamheden voor en hoop, dat ik op dezelve die kwellingen geheel

{==131==} {>>pagina-aanduiding<<}

zal te boven komen, welke de grootste teleurstelling, die ik immer ondervonden heb, mij veroorzaakt heeft.
Ik: (Want als onze nieuwsgierigheid den hoogsten trap beklimt, moet men om dezelve voldaan te zien, zich volstrekt onverschillig gedragen; mij dan gedragende, als of ik wilde vertrekken) Waarlijk ik geloof, dat ik u in uwe gesprekken hinderlijk ben: zeg het mij rond uit. Ik ben voor de vuist, mijn Heer! behandel mij op dezelfde wijze.
Walraven: Neen! Mevrouw! Ik heb zoo min geheimen voor u, als voor Mejuffrouw Bronkhorst. 't Is u bekend, hoe ik het ongeluk gehad heb, van de wederliefde dezer Dame niet te kunnen verwerven; en ik mij nu met hare vriendschap moet vergenoegen, welke ik op eenen zoo hoogen prijs schatte. Ik schroom niet, om u ook te doen weten, hoe ik mijne vriendin geraadpleegd heb over het beginsel van teedere genegenheid, dat ik bespeur voor de beminnelijke Charlotte Elzevier, welke ook door haren broeder bijlangna met geene onverschillige oogen wordt aapgezien. [Nu raakte Susanna eenigzins in verwarring, want van beide deze zaken had zij mij nog niet gerept - dus zij had zich weder niet geheel openhartig jegens mij gedragen. Maar 't is niets - 't is niets - Madame! hoe groot gij de rekening van zonden tegen Mevr. Meadows maken moogt, de Heer Kraaije-
{==132==} {>>pagina-aanduiding<<}
stein zal die, ten zijnen tijd vereffenen. Zij zag mij eenigzins beschroomd aan, en ik haalde de schouders een weinigje op. - Nu wendde zich Walraven weder tot Susanna.] 't Is misschien te veel van u gevergd, Juffr. Bronkhorst! daar uw Broeder ook het oog heeft laten vallen op Juffrouw Elzevier, om mij te raden, hoedanig ik mij in dit geval gedragen moet. Ik zal u echter gulhartig zeggen, wat mijn besluit is. Indien gij van gevoelen zijt, dat uw broeder eenigen grond van hoop heeft, dat hij in zijn oogmerk slagen zal, dan, Mejuffrouw! zou ik achten mij aan groote onedelmoedigheid, zoo niet erger schuldig te maken, indien ik de minste poging aanwendde; maar zoo gij van gedachten waart, dat uw broeder hoogstwaarschijnlijk zoo ongelukkig zijn zou, van geen indruk te maken op het hart van uwe vriendin, dan zou ik mij aan mij zelven verpligt achten om, eer ik naar Frankrijk vertrek, haar een kort bezoek te geven, en, zoo het eenige pas gaf, die gelegenheid waar te nemen, om haar mijne onderscheidende genegenheid te kennen te geven.
Susanna: Ik ben thans, gelijk ik u met een enkel woord schreef, mijn Heer! op zekeren afstand met Juffrouw Elzevier, welke mij buiten staat stelt, om zoo heel naauwkeurig op uw voorstel te antwoorden. Evenwel in haren laatsten, heeft zij mij nog zooveel ge-
{==133==} {>>pagina-aanduiding<<}
schreven over dat onderwerp, dat ik achten zou aan onze vriendschap te kort te doen, en te veel toe te geven in een partijdige liefde omtrent mijnen broeder, ja zelfs het mogelijk geluk van een verstandig, deugdzaam en beminnelijk meisje, dat onlangs mijne grootste vriendin was, te verzuimen, zoo ik u niet aanraadde om, voor uw vertrek naar Parijs althans uwe opwachting bij Mejuffr. Elzevier. te maken.
Walraven: Ik maak hier uit op, Mejuffrouw! dat de hoop van uw broeder zeer gering is ...
Susanna: Zijne hoop is zeer klein, en, om u te zeggen, mijn Heer! zoo als het bij mij ligt, ik geloof, dat ik het geluk van Mejuffrouw Elzevier meer behartig, wanneer ik ten minste de gelegenheid niet tegenwerke, dat een man van meer verdienste dan mijn broêr Koo haar ten huwelijk vraagt. - Gij kent mijn' broêr - gij weet, welk een goede jongen hij is, maar ook te gelijk, dat ik u hiermede een zeer klein kompliment make.
Walraven: Schoon gij mij aanmoedigt, om deze gelegenheid niet te laten voorbijglippen, zal ik echter nog nader overleggen, of met dat alles, zoodanig eene poging met de vriendschap bestaanbaar zij... Maar met hoeveel leedwezen verneem ik, dat de vriendschap tusschen twee zulke edele harten, als het uwe en dat van Charlotte Elzevier verbroken

{==134==} {>>pagina-aanduiding<<}

is. De bescheidenheid verbiedt mij naar de reden te onderzoeken, maar wat zou mij beletten te wenschen, dat ik zoo gelukkig mogt zijn, schoon het misschien eene verwaande gedachte van mij is, om het mijne te mogen toebrengen tot het vernieuwen van dien band der vriendschap.
Susanna: Ik zie met groot genoegen, welk belang gij in eene zoo schijnbaar wenschelijke zaak stelt, mijn Heer! maar laat Mevr. Meadows getuigen, of zij, al verhaalde ik u de geheele historie van het begin tot het einde, met alle de bijkomende omstandigheden, dat mijn hart veel, zeer veel kosten zou, of zij van gevoelen is, dat daardoor uwe op zichzelve loffelijke wensch eenigzins zou bevorderd worden.
Ik: (want gij begrijpt, dat ik zulk eene kostelijke gelegenheid niet kon laten voorbijglippen) Buiten twijfel, mijn Heer! zou ik, als ik elk andere zaak in zulke handen, als de uwe, aanbeval, mij daarvan eenen gelukkigen uitslag beloven, maar de verwijdering van de zijde van Mejuffrouw Bronkhorst is zoo groot, en het onderwerp zoo bij uitstekendheid delikaat, dat ik waarlijk u geen zeer gunstigen uitslag zou durven beloven.
Susanna: Vorm u echter geen verkeerd begrip van den staat van ons geschil. Van de zijde van Juffrouw Elzevier is alles ge-
{==135==} {>>pagina-aanduiding<<}
daan, om de vriendschap te vernieuwen; van mijne zijde is volkomen vergiffenis gegeven, voor dat, wat 'er naar mijne gedachte misdreven was ... maar het hapert alleen aan het hooge denkbeeld, dat ik mij van vriendschap vorme ... en dat misschien bij sommigen [hier wierp zij, misschien bij toeval, een' blik op mij] voor te naauwgezette en overdrevene kieschheid doorgaat....
Walraven: Indien ik dus besluiten mogt, om een bezoek bij Juffrouw Elzevier af te leggen, dan mag ik haar immers, wel het kompliment van u maken? -
Susanna: Zeer gaarne, mijn Heer! zelfs heb ik haar nog zoo even geschreven.... Indien gij zeker voorhadt, om haar een visite te maken, zou ik verzocht hebben u met dien brief te willen belasten.
Walraven: O zeer gaarne ... zeer gaarne Mejuffrouw! ... [En hierop ging Juffr. Bronkhorst een oogenblik heen, om den brief te halen, en middelerwijl zeide de Heer Walraven, in de volste verrukking van zijn hart, tegen mij] Met welk een engel, Mevrouw! hebt gij het geluk van dagelijks om te gaan; hoe kiesch van smaak, hoe verheven boven alle gewone vooroordeelen!... Ik hoop toch, dat God haar bewaren zal immer de roof te worden van den onwaardigsten man, dien ik ken. Gij begrijpt, dat ik dit niet zeggen kan uit het beginsel van ijverzucht, daar bij mij

{==136==} {>>pagina-aanduiding<<}

alle hoop op haar bezit is afgesneden ... ik vrees maar alleen als vriend, dat zij de slechte eigenschappen van Kraaijestein nog niet zoodanig kent, en, voor hem nog niet zoodanig een' afkeer voedt, als hij verdient, en als noodzakelijk is, om niet door hem den een of anderen tijd verrast te worden....
Ik: Juffrouw Bronkhorst, zoo iemand zal in staat zijn, om de grootste verzoekingen, en stoutste aanslagen tegenstand te bieden....
Walraven: Gij hebt het ongeluk niet, Mevrouw, van den Heer Kraaijestein in zijne volle grootheid te kennen....
't Was voor mij niet ongelukkig, dat nu Juffr. Santje met twee brieven kwam, de eene aan het oude wijfje Gibbon, en de ander voor de cidevant chère; deze werden, met veel beleefdheid overgegeven en aangenomen, en nu volgde 'er een afscheid tusschen de Vriend en Vriendin... Teeder, waarachtig teeder ... De Heer Walraven had zich eerst voor mij gebogen, en mij gezondheid enz. gewenscht en nu wendde hij zich tot Suse. - Hij vatte (word niet jaloers, Kraaijestein) met zeker vuur hare hand - en zeide: ‘God geef, lieve Vrieudin! dat ik eerlang in Parijs van uw broêr Koo verneem, dat zich alles ten beste geschikt heeft, en dat gij weder in de liefde van uwen Papa en de geheele familie deelen moogt. - Vaarwel!’ zeide hij toen - en

{==137==} {>>pagina-aanduiding<<}

gaf haar drie vriendschaps kussen - van zulk soort als Bilderdijk beschrijft:


‘Als ik van mijn vader wijk, 
En hij mij, zijn hart ten blijk, 
Van een stroef misnoegen veilig, 
Met een kus in de armen knelt, 
Van een wijze les verzeld; 
'k Hou dien achtbren kus voor heilig.’ 



of zij hem zelf weder kuste, weet ik niet en zou het u bijna, omdat uw jaloezij aan het opbruischen mogt raken, verzwijgen, maar dan zal het een kus geweest zijn, zoo als dezelfde Dichter verder beschrijft:


‘Geef mijn zuster, die ik hem 
Op gesloten lippen klem, 
Mij mijn kus in kusjes weder, 
Daar de gulheid van haar aard 
Zich blijmoedig in verklaart: 
'k Acht die eerbre kusjes teeder.’ 



althans Suse was aangedaan... Zij wenschte hem, dat zijne reis volkomen aan zijn oogmerk mogt beantwoorden, zij geleidde hem tot aan het hek, en ik hoorde, dat zij hem toeriep: ‘Nu gij zult mijn kompliment aan Mejuffrouw Elzevier niet vergeten!’
Nu weet gij alles - en zoo uitvoerig geschilderd, of het door het penseel van Miere-
{==138==} {>>pagina-aanduiding<<}
veld is... Gij ziet, dat uwe komst volstrekt noodzakelijk is, al was het maar om die doffe eenzelvigheid, die hier thans heerscht, te verdrijven, en die veel heeft van de drukkende zomerlucht, voor dat 'er een donderbui komt, die alles dreigt te verstikken... De wijze hoe? beveel ik aan uwe wijsheid, of woestheid. Ik zal dezen door uwen getrouwen George naar den Haag laten brengen ... Vaarwel zegt

Saartje -.




{==139==} {>>pagina-aanduiding<<}

Honderd dertiende brief.

De Heer Louis Kraaijestein aan Mevrouw Sophy Meadows.


Amsterdam, 10. Maart.

Mevrouw!

Het is mij eindelijk gelukt, na dat ik meer dan acht dagen in de ongelukkigste onzekerheid heb doorgebragt, te ontdekken, waar zich Mejuffrouw Susanna Bronkhorst bevindt. Ik ben in het zekere onderrigt, dat zij zich onder uwe bescherming bij Loosduinen op uw Buitenverblijf onthoudt: en ben u zeer verpligt voor de genegene zorge, die gij draagt voor eene Dame, welke mij boven alles dierbaar is. Daar ik niet weet, dat ik bij de toevallige zamenkomst in het Haagsche Bosch, die gij zelve hebt bijgewoond, mij zoodanig gedragen heb, dat gij reden hadt, om Mejuffrouw Bronkhorst voor mij, als een gevaarlijk man, te verbergen, wil ik niet ontkennen, dat ik daarover eenigermate gevoelig ben. En, in der daad, zoo ik daarover niets gevoelde, zou zulks juist uwen maatregel tegen mij billijken. Ik vertrouw, ondertusschen, dat

{==140==} {>>pagina-aanduiding<<}

gij de zaak niet van die zijde zult hebben ingezien, daar ik, bij de geringe kennis, welke ik aan u hebbe, toch reeds meen te hebben mogen opmaken, dat gij eenen natuurlijken afkeer hebt van een fatsoenlijk Man, zoo als ik meen te zijn, onverdiende onaangenaamheden aan te doen.
Dit vertrouwende, en op mijne eerlijke oogmerken omtrent Mejuffrouw Bronkhorst steunende, gebruik ik de vrijheid u een' brief aan haar bij dezen in te sluiten, met welks overgaaf gij mij zeer verpligten zult. En, daar ik voornemens ben, morgen bij tijds van hier te rijden, zal ik misschien zeer kort na het ontvangen van dezen brief mij aan uw Buiten laten vinden, om met Juffrouw Bronkhorst voor eenige oogenblikken te spreken. Ik geloof niet, dat gij redenen hebben zult, om mij, die u nooit in het minste beleedigd heb, dit gering gunstbewijs te weigeren. Zijt verzekerd, dat ik omtrent Juffrouw Bronkhorst niet dan de beste, dan de eerlijkste voornemens koester - maar haar niet te zien ... haar niet te spreken is voor mij de onverdragelijkste zaak der wereld.
Tot een bewijs, hoe mij het welzijn van Mejuffr. Bronkhorst ter harte ga, strekke zelfs dit mijn schrijven. Ik ben ongelukkig maar al te wel onderrigt, welke ongunstige gevoelens zij van mij koestert; en, schoon ik niet altijd juist zoodanig mij gedragen heb, als

{==141==} {>>pagina-aanduiding<<}

ik nu wel wenschen zou, nu ik een beter inzien van alles krijge, hebben mijne vijanden zich 'er zeer kunstig van weten te bedienen, om mij in een zoo allerafgrijsselijkst daglicht te stellen, dat Juffrouw Bronkhorst op het gezigt van mij alleen bijna bezwijmt. Gij zijt 'er zelf getuige van geweest, Mevrouw! - Ik bid u, heb dus de goedheid, om bij de overgaaf van dezen brief, haar een weinig voor te bereiden, opdat ik haar teeder hart geen' nieuwen schrik aanjage, wanneer ik mij misschien onverwacht op uw Buiten vertoonde, want ik koester de hoop, dat gij mij ten minste toe zult staan, om haar te zien en te spreken, daar ik niet geloof u redenen gegeven te hebben, om u te rangschikken onder, mijne vijanden. In dat vertrouwen blijf ik, hopende u kort na de ontvangst dezes te zien, met hoogachting

Mevrouw!

Uw dienstv. Dienaar

Louis Kraaijestein.




{==142==} {>>pagina-aanduiding<<}

Honderd veertiende brief.

De Heer Louis Kraaijestein aan Mejuffr. Susanna Bronkhorst.


Amsterdam, 10. Maart.

Mejuffrouw!

Ik had wel gaarne gewenscht, dat u geene zoo ongunstige, zoo onwaarachtige denkbeelden ten mijnen aanzien waren ingestort, dat gij u voor mij, als voor een' struikroover verschoolt, en wel op een Buitenverblijf in de nabijheid van Loosduinen, in een saizoen, zoo ongeschikt voor het buitenleven; en, schoon ik hoop, dat u dit niet beangstigen zal, in een' tijd, waarin men op eenigzins verwijderde Buitenverblijven, minder roem dan voorheen dragen mag op de anders in dit Land zoo zeer geprezene veiligheid der wegen. Waarlijk het doet mij meer leed, dan gij waarschijnlijk u verbeelden kunt, of ik misschien in staat ben u te doen gelooven, dat gij u voor mij op eenigerlei wijze verbergt. -
Maar gij ziet - ik heb uw verblijf ontdekt - ontdekt tot mijne groote vreugde - en ik heb aan Mevrouw Meadows mijn oogmerk ge-
{==143==} {>>pagina-aanduiding<<}
schreven, om u op morgen een kort bezoek te geven. - Weinige uren, weinige oogenblikken misschien, nadat gij dezen ontvangen hebt, zal ik mij het genoegen geven, u te spreken. U te zien, u te spreken is mijn grootste wensch - en ik vertrouw, dat Mevrouw Meadows mij geen hinderpaal in den weg zal stellen. Althans ik heb het haar genoegzaam gebeden.
Ik erken, dat onze laatste bijeenkomst niet zoo aangenaam geweest is, als ik die wel gewenscht had - ik erken, dat mijn opvliegend karakter, zoo weinig aan tegenstand gewoon, zich ongunstig ontwikkeld heeft, maar, o mijn lieve! - (hoe toch zal ik u anders noemen? wat naam kan ik u anders geven?) uw afzijn heeft mij zoodanig bedroefd, de onzekerheid, waarin ik eenige dagen heb doorgebragt, van uw dadelijk verblijf, heeft zoodanig eenen invloed op mij gehad, dat ik mij wel wachten zal, van weder tot zulk eene hevigheid uit te spatten en daardoor het hart van haar te verschrikken, wier gunst mijn grootste hoop, wier geluk mijn hoogde doel - en wier bezit mijn eenige en duurzame wensch is.
O zou de Hoop, die mij zoo dikwerf misleidt, zou de Hoop mij nu weder bedriegen! zou ... neen! deze onze bijeenkomst, verwacht ik, zal een zoo gunstig einde nemen, als de vorige ongunstig geweest zijn... Ik zal althans van mijne zijde alles toebrengen, om

{==144==} {>>pagina-aanduiding<<}

hetgeen ik tegen u mogt misdreven hebben goed te maken. Ik was in staat geweest, om u op het Buitenverblijf van Mevrouw Meadows te verrassen, maar ik heb de voorkeur gegeven, om u zoo door haar als door dezen brief te waarschuwen ... o ik bid u, mijn waarde! leg toch allen noodeloozen schroom ter zijde ... Gij vormt u waarlijk schrikbeelden omtrent mijn persoon, die gij bij eene nadere kennis, geheel ijdel vinden zult; en waarover ik hoop, dat wij eenmaal zamen hartelijk zullen lagchen.... Ik beken gaarne, dat ik in mijne verwilderingen, weinige denkbeelden kon koesteren, dat ik immer zulk een Engel als gij zijt zou aantreffen. - Laat ik u mogen zeggen, dat ik zelf geen denkbeeld koesterde, dat 'er onder vrouwen zulk eene bestond, als gij zijt. Want, helaas! Heertjes van mijne opvoeding, van mijnen aanleg, omdat zij van jongs af aan de bedorvenste uwer sekse kennis krijgen, meten in hunne verbeelding, zeker dwaas en strafbaar genoeg, alle vrouwen af naar die voorwerpen, welke zij kennen, en die ik mij naauwelijks verbeelden kan, tot dezelfde wezens als gij, te behooren. - Ik schrijf u zonder eenige vrees, dat gij mij van vleijerij verdenken zult, want uw verstand zal u overtuigen, en uw hart zal gevoelen, dat ik hier de eenvoudige waarheid schrijve. Ik hoop maar, dat gij u daarover niet zult belgen, dat ik een oogenblik in de noodzakelijkheid ge-
{==145==} {>>pagina-aanduiding<<}
weest ben, om de volmaaktste der sekse te vergelijken met eene soort, waarover gij u zeker schamen zult, dat zij behoort tot uwe sekse.
Zoo misschien Mevrouw Meadows, van welke ik echter ook het tegendeel hope, mij den toegang op haar buiten weigerde; ik bid u bij de Liefde, die ik u toedrage (want waar bij hooger zal ik u bidden, dat het u niet ergert) beweeg haar dan, dat zij, al was het maar voor een half uur, onze bijeenkomst toesta ... eene bijeenkomst, waarin ik u hoop te overtuigen van het hartgrondig berouw, dat ik gevoel over mijnen laatsten on voorzigtigen en vermetelen stap, bij welken ik u gelegenheid gaf, om mij harder te behandelen, dan ik verdiende, zal ik niet zeggen, maar dan ik van eene zoo zachtmoedige, edelmoedige en godsdienstige Dame had durven verwachten. Verzeker Mevrouw Meadows van mijn berouw, en van mijne goede oogmerken.
Indien misschien mijne komst u weder geheel onaangenaam ware, dan bid ik u alleen, dat gij u matigt van die scherpe, die gestrenge benamingen, welke gij omtrent mij, bij onze toevallige ontmoeting in het Bosch, gebruikt hebt. Immers, gij kunt niet denken, dat een man van mijn karakter zulke harde uitdrukkingen kan hooren, zonder dat zijn hestige geest vuur vat, en in die vervoering op zijne beurt minder bescheiden spreekt en zich gedraagt, dan hij zeker omtrent u ver-
{==146==} {>>pagina-aanduiding<<}
pligt is. Het zou mij misschien kwalijk staan aan te voeren bij eene Dame, die zoowel van alle hare pligten onderrigt is, en die op eene zoo treffende wijze vervult, hoe zeer zij, door eenen zoo gestrengen, schoon regtvaardigen toon van gramschap, eenen in zijne eige oogen diep genoeg gezonkenen, eerder tot wanhopigen voortgang in het kwade, dan tot het terug keeren op den weg der deugd aanspoort.
Tot nog toe heb ik het ongeluk gehad, dat sedert onze eerste bijeenkomst, welker aangenaam tafereel met gloeijende en onuitwischbare verwen voor mijne oogen blijft zweven, iedere zamenkomst onaangenamer ten einde geloopen is, en dat ik, in plaats dat ik slechts eenigermate mijne stoute, maar toch niet geheel te veroordeelen, hoop vervuld zag, al verder en verder mij van dezelve zag verwijderd. Is dat niet zeer ongelukkig? Denk dat eens na, en besef, hoe zulk een tegenspoed eene zeer nadeelige uitwerking op een karakter, als het mijne is, moet hebben. Moest ik niet opmaken uit het minzame, dat 'er bij onze eerste ontmoeting plaats had, dat, zoo 'er van mijne zijde geene redenen gegeven werden, althans de volgende van eenen even aangenamen aard zouden zijn. En wat is 'er gebeurd? Moest ik, want ik moet dat punt nog eens aanroeren, moest ik niet, toen dat fragment van den brief uwer boezemvriendin in mijne han-
{==147==} {>>pagina-aanduiding<<}
den gevallen was, van een' nog koeler aard, dan de ijskoude Walraven geweest zijn, indien mij dat niet nog bemoedigd had, indien het voor mij geen straal van hoop had doen doorbreken, in dien nacht van droefheid, waarin ik rondzwierf. - Ik bid u, lieve Juffr. Bronkhorst! onderzoek nog eens uw hart, eer gij mij in de demoedigste houding, en met een' verslagenen geest u ziet naderen; o onderzoek nog eens, of in dat hart niet nog een enkel vonkje van die genegenheid is overgebleven, welke zelfs uwe beste Vriendin niet onduidelijk meende bespeurd te hebben. En is dat niet geheel uitgebluscht, zoo als ik den Hemel bid, o ontmoet mij dan, bij mijne komst, op het Buitenverblijf van Mevrouw Meadows met die onbezorgde en openhartige minzaamheid, waarmede gij mij te Zaandam, toen ik de eer had van aan uwe zijde te mogen zitten, verwaardigde. Laat ik in den hemelschen blik uwer, oogen, den liefderijken geest van eenen weldadigen Engel mogen zien. Waarlijk, waarlijk ... ik heb het u reeds meermalen geschreven, maar ik moet het herhalen, in de streelende hoop, dat eenmaal uw hart geroerd zal worden, door mijne opregte betuigingen - Waarlijk, zoo 'er iemand op de wereld in staat is, om eenen zoo verbijsterden en verdoolden jongeling op het spoor van rede en Godsdienst terug te brengen, dan zijt gij het, en niemand buiten u. Schoon ik uwe deugd wel een wei-
{==148==} {>>pagina-aanduiding<<}
nig minder gestreng wenschte, is het immers zeker, dat alleen de verhevenste en bijna Goddelijke Deugd, welke de grondstof van uw karakter uitmaakt, in staat is, om een' geest, als den mijnen te treffen met een edele soort van eerzucht, om de slaafsche kluisters der zinnelijkheid af te schudden, en, door uw voorbeeld bemoedigd, pogingen aan te wenden, om zich uit het stof van laffe, schuldige en misdadige vermaken op te beuren in dien zuiveren dampkring der deugd, waar de reinheid der genietingen bij elken ademtogt toeneemt, en de anders zoo nietige en beuzelende aardworm zaligheden smaakt, zaligheden verspreidt, die hem zweemen doen naar die wezens, van eene verhevener natuur, aan welke hem zijne verhevene bestemming verbroedert. Besef, gevoel mijne dierbare! welk een' dienst gij, niet alleen mij, maar zooverre mijne betrekkingen reiken, der maatschappij doen zult, met mij door uwen invloed, mijne voortreffelijke bestemming ten minste weder te doen naderen.
Lees vrij aan Mevrouw Meadows, die mij eene Dame van ervarenis schijnt, dit gedeelte van mijnen brief voor, en laat die daaruit oordeelen, of ik een zoo geheel verloten schepsel ben, als waarvoor gij mij misschien houdt en waarvoor mijne vijanden mij zoo gaarne zouden doen doorgaan. Ik vertrouw, dat zij, indien zij niet tot mijne vijanden behoort, en de zaak

{==149==} {>>pagina-aanduiding<<}

in een geheel onbeneveld licht ziet, u raden zal, om mij zoo al niet met de teederheid van eene vriendin te bejegenen, mij dan ten minste als een ongelukkig mensch te behandelen, dat alleen leeft door de hoop, dat hij niet geheel het medelijden van haar onwaardig is, die het misschien veel minder, dan zij meent, zou kosten, om hem eenigzins een deelgenoot van dat waar geluk te maken, dat haar in het midden van zoovele onaangenaamheden staande houdt.
Overweeg, bid ik u, eindelijk, welk in het tegendeel het gevolg moet zijn, indien gij mij met die hardheid, met die versmading (met die verguizing schreef ik bijna) blijft behandelen, als bij onze laatste zamenkomst; indien eens in die bijeenkomst uwe heftigheid tegen mij in krachten nog toenam; dan immers zoudt gij mij tot eenen staat van volstrekte wanhoop brengen... en bedenkt gij wel volkomen, waartoe een man van mijn karakter in dien staat bekwaam zijn zou!... Gij weet, gij weet overtuigend zeker, dat ik voor u in eene liefde blaak, zoo hevig als ooit eenig jongeling; als ik in uwe tegenwoordigheid ben, wederhoudt mij de eerbied, die uwe edele houding en voortreffelijke hoedanigheden mij inboezemen, naauwelijks, om u, ondanks de te vreezene verstoordheid te omhelzen, en met al het vuur, van jeugd en liefde aan mijn hart te drukken.... De hoop alleen, dat ik, een-
{==150==} {>>pagina-aanduiding<<}
maal, geheel met u bevredigd, zonder de minste vreeze voor uwe verstoordheid, met blijken van eene wederkeerige liefde de bewijzen van mijne blakende liefde zal beantwoord zien; die hoop wederhoudt mij dan.... - Maar verdelg die hoop, Mejuffrouw, gij zult daardoor de vlam, die mijnen geheelen boezem in lichter laaijen brand zet, niet kunnen uitblusschen ... neen! uwe allesovertreffende bekoorlijkheden, door het vuur uwer gramschap zelfs niet ontluisterd, somtijds zelfs verhoogd, blijven niet alleen op mij denzelfden indruk maken, maar in hooger en hooger gloed wordt mijn hart ontstoken ... als ik uwe beminnelijke persone aanschouw, is het als of 'er een stroom van vuur, in plaats van bloed, snel door mijne aderen bruischt... O verbeeld, verbeeld u dan, dat ik in het ongelukkig geval ware, om door uwe aanhoudende gestrengheid tot de volstrektste wanhoop over te slaan ... en mij op het punt te zien, van eene zoo hemelsche schoonheid, de voortreffelijkste der vrouwen, die ik immer zag, voor altijd te moeten missen; hoe zeer zou dan misschien de wanhoop over mijne rede zegepralen; tot welke schromelijke stappen, waarvoor ik in bedaarde oogenblikken zelf beve, gevoel ik, dat ik in staat zou zijn ... en welk eene reeks van treurige gevolgen zou dit voor ons beide naar zich kunnen slepen.... Ik zou verloren ... volstrekt verloren zijn ... en gij ... gij ...

{==151==} {>>pagina-aanduiding<<}

Maar neen! Ik laat het gordijn vallen voor zulk een donker tooneel, dat mij mijne zwaarmoedige verbeeldingskracht maalt ... neen! neen! ik stel mij alles, alles goeds, van deze bijeenkomst voor. Van mijne zijde, dat beloof ik u, zal ik alles aanwenden, om mij zoo bedaard te gedragen, als de hevigheid mijner liefde maar eenigzins toelaat, en van uwe zijde verwacht ik, dat gij mij bejegenen zult, kan het nog niet zijn met blijken van onderscheidende genegenheid, dan ten minste met die zoo algemeene bewonderde minzaamheid en toegevelijkheid, die u de liefde van allen verdienen doet.
Mijnen brief overziende sta ik op het punt, om denzelven te verscheuren, omdat 'er sommige gedeeltens op zoodanig eenen toon geschreven zijn, dat zij uw teeder hart misschien in te hevige ontroering zouden brengen; maar behalve dat de tijd verstreken is, en de brieven naar de post moeten... Waarom, waarom zou ik mij voor u een masker aantrekken, die ik weet dat liever de ongekunstelde uitdrukkingen van mijn verwilderd hart hooren zult, dan dat ik eene bedaardheid huichelde, die zoo onbestaanbaar is met een hart, dat zoo hevig, zoo diep getroffen is... Althans ik kan mij daarvan geen denkbeeld vormen ... o beminnelijk meisje! denk bij zulke passages, die wat sterk zijn, dat Kraaijestein geen Walraven is,

{==152==} {>>pagina-aanduiding<<}

of hij het immer worden kan, in onderscheiden verheven hoedanigheden, zal misschien meêr van u dan van mij afhangen - maar zeker is, dat gij eeuwig vuriger dan door hem zult bemind worden van

Uwen

Louis Kraaijestein.




{==153==} {>>pagina-aanduiding<<}

Honderd vijftiende brief.

Mejuffr. Susanna Bronkhorst aan Madam Eleonora Gibbon.


Loosduinen, 11. Maart.

Mejuffrouw en geachte Vriendin!

Schoon ik nog geen antwoord op mijn' laatsten ontvangen heb, welke misschien niet van dien inhoud was, als gij u hadt voorgesteld, hoop ik, dat gij het mij niet ten kwade duiden zult, dat ik u met eenen nieuwen brief lastig val. Gij zijt dit oogenblik bijna de eenige, tot welke ik mij wenden kan, om mijn hart uit te storten, dat zoo vol is; dat het zich bij iemand, welke het vertrouwt, ontlasten moet, of barsten zou van weedom en verdriet. O welk een dag heb ik weder doorgeleefd, en hoe is mijn hart ontroerd bij het herdenken. Gij hebt mij zoo moederlijk lief, en ik onderstel dus, dat gij in het lot van uw kind eenig deel neemt, schoon gij mij ook uw dak als schuilplaats ontzegd hebt. Ik moet u mijn' toestand melden, al was het alleen, of misschien uw verstand en ondervinding middelen wisten aan de hand te geven, die mijne onkun-
{==154==} {>>pagina-aanduiding<<}
de en onervarendheid niet zien, om mij uit den neteligen staat, waarin ik mij gesleept zie, te redden. Maar ik haast mij, om u het gebeurde van gisteren te melden, en ik vertrouw, dat gij deernis met mij gevoelen zult.
Ik zat gister even na het middagmaal, eer nog het eenvoudig dessert afgenomen was, terwijl Mevrouw Meadows bezig was met borduren, haar een gedeelte uit de Jardins van Delille voor te lezen, toen Lise een' brief voor haar binnen bragt. - Ik hield op met lezen. - En zag, hoe Mevrouw Meadows met groote verwondering, ja, zoo mij toescheen, met ontsteltenis den brief doorliep, terwijl zij eenen, die 'er ingesloten was, in hare hand hield. Half bevende schonk zij een glas met water in ... en, na dat gedaan te hebben, zeide zij: ‘Lieve Suse! het doet mij leed, dat ik in de noodzakelijkheid mij bevind, om u iets onaangenaams te zeggen. Gij moet u echter niet te sterk ontroeren.’...
Ik: Is mijn Papa?...
Mevr. Meadows: Neen! Suse! 't is niet van uwe familie ... maar ik ontvang daar een' brief van den lastigen Heer Kraaijestein, waarin hij mij berigt, dat hij uw verblijf ontdekt heeft....
Ik: Zie daar, zie daar hetgeen ik gevreesd had, reeds bewaarheid, maar ik zal mij hier niet langer ophouden ... morgen of overmorgen zal ik elders eene schuilplaats zoeken...

{==155==} {>>pagina-aanduiding<<}

Mevr. Meadows: Lees dezen brief, mijne waarde! en gij zult zien, dat die onverzettelijke man reeds misschien zoo nabij is, dat gij hem binnen weinig tijds hier voor uwe oogen zult zien staan.
Ik: (na in de uiterste verwarring den brief aan Mevrouw Meadows ingerigt doorgeloopen te hebben) Ik ben wel zeer ongelukkig ... dat ik mij nergens voor dien booswicht verbergen kan ... maar, welaan! (hier scheurde ik den brief aan mij houdende, welke bij dien aan Mevr. Meadows was ingesloten, open) laat ons zien, wat mijn vervolger te zeggen heeft, en in welke bogten hij zich wringt. (Toen las ik den brief welken ik hier insluite, zoo, om mij moeite van schrijven uit te winnen, als om u den ondeugenden man in zijn geheel te vertoonen. Ik las dien brief aan Mevr. Meadows voor, en vroeg na het eindigen van die voorlezing, welke uit hoofde van mijne ontsteltenis vrij gebrekkig toeging) Ik bid u, Mevrouw Meadows! ik bid u ... Weiger den Heer Kraaijestein, dat hij op uw Buiten, althans, dat hij in uw huis komt.
Mevr. Meadows: Gij zijt waarlijk te zeer ontroerd, lieve Suse! laten wij bedaard over de zaak spreken, maar drink eerst een glas water, want gij zeer ontsteld. Laten wij eens met elkander overleggen, wat best in dezen te doen. Zou het wel geraden zijn den Heer Kraaijestein, die een oploopend karakter

{==156==} {>>pagina-aanduiding<<}

blijkt te bezitten, te tergen? Uit zijnen brief aan u en het kleine biljet aan mij, schijnt hij in veel gunstiger luim te zijn, dan toen wij het ongeluk hadden, om hem in het Bosch aan te tressen. Hij schijnt zelfs met diepgaand berouw aangedaan te zijn....
Ik: (met veel drift) Gij kent hem niet, Mevrouw Meadows! gij kent hem niet, gelijk ik. In zijne brieven voert hij altijd eenen zachten en vleijenden toon ... maar in zijne gesprekken straalt een soort van onbescheidenheid door, en zijne daden zijn woest en ondeugend ... Hoe kunt gij in overweging nemen, om hem hier op uw Buiten te ontvangen?
Mevr. Meadows: Ik geloof gaarne, Suse! dat gij eenige redenen zoudt hebben kunnen, om u voor zijne komst beangst te maken, schoon gij, naar mijn gevoelen, dien angst veel te ver trekt, maar, ik bid u, welke redenen zal ik bijbrengen, om den Heer Kraaijestein den toegang tot mijn Buiten en mijn huis te weigeren. Mij heeft hij niet beleedigd....
Ik: Hij heeft door zijne menigvuldige boosheden omtrent onze sekse, u zoowel als mij beleedigd....
Mevr. Meadows: Het zou mij zeer moeijelijk vallen, hem dit te bewijzen, en ik dien toch eenigen grond te hebben, om een fatsoenlijk Heer als Kraaijestein is....
Ik: Een fatsoenlijk Heer, Mevrouw! hij behoort tot de allerlaagste klasse van menschen,

{==157==} {>>pagina-aanduiding<<}

die op den naam van menschen naauwelijks aanspraak kunnen maken; verleiders, bedervers der onschuld, zoo als Kraaijestein, verdienen den naam niet van fatsoenlijke Lieden. Zij behooren tot het uitschot des menschdoms - zij behooren, hoe hoog in rang, en hoe brillant van levenswijze, tot het eigenlijk kanailje.
Mevr. Meadows: Ik ben het met u eens, lieve Juffrouw Bronkhorst! en als ik, zoo sterk als gij, overtuigd was, van de verregaande zedeloosheid van dien Heer, ik zou wel beletten, dat hij zijne voeten op mijn Buiten zette.
Ik: O ik heb de bewijzen in handen, Mevrouw! Heb ik u niet eens een gedeelte van een' brief, dien hij aan het ongelukkig Saartje Lindenberg geschreven had, voorgelezen?... maar was u dat te weinig?... Ik zal u alle de brieven halen, welke mij Lotje ter lezing gegeven had, die zullen u overtuigen, welk een ijsselijk boos schepsel hij is.... (Ik rees op met veel vuur, om de brieven te gaan halen, en toevallig in den spiegel ziende, zag ik, dat Mevrouw Meadows glimlagchte; toen draaide ik mij om, en zeide:) Hoe Mevrouw! mij dunkt gij glimlagchte, gedraag ik mij zoo bespottelijk?...
Mevr. Meadows: (wier gezigt weêr in eene ernstige plooi gekomen was) Zoo bespottelijk! kunt gij geen harder woord vinden, Suse!

{==158==} {>>pagina-aanduiding<<}

wel neen! maar moet ik u zeggen, zoo als het bij mij is. Ik moest een weinig lagchen over de hooggaande drift, die u tegen een' man bezielt, met welken gij eigenlijk niets te stellen hebt. Laat hij hier op mijn Buiten, hier in huis komen, - wat zal dat zijn, bid ik u? Immers niets ter wereld. Gij staat hem te woord of niet, zoo als gij goedvindt, en de Heer Kraaijestein keert terug juist zoo als hij gekomen was. Waarlijk gij maakt u veel te beangst voor hem. Geloof mij, als gij u minder allarmeerde, wanneer gij hem nu of dan toevallig ziet; hij zou u waarschijnlijk veel minder lastig vallen. Indien ik u dus een' goeden raad schuldig ware, zou ik u wel aan durven raden, als de gevreesde man komt, hem niet te ontvluchten, maar hem in alle bedaardheid af te wachten.... Kom, kom ... laat de Heer Kraaijestein eens zijne geheele kraam van welsprekendheid uitstallen: mijne vriendin Bronkhorst zal daardoor niet uit haar vast standpunt bewogen worden. 't Zal voor ons alleen een soort van variatie zijn in ons hier tamelijk eenzelvig leven... Men kan die Heeren der schepping ook te veel ontzien....
Zoo sprak zij, toen ik twee man te paard, de Heer Kraaijestein met zijn knecht, het hek van het Buiten zag inrijden, en in weinige oogenblikken was hij reeds voor de deur en sprong van het paard. Lise deed de deur open, en ik hoorde door. mijne ontsteltenis

{==159==} {>>pagina-aanduiding<<}

henen hem, met zijne gewone gemeenzaamheid, zeggen: ‘Zoo trouwe Lise! ... vind ik u hier.... Zijn Mevrouw Meadows en Juffr. Bronkhorst buiten?...’ Lise was zeer ontsteld, en in plaats van hem aan te dienen, opende zij de deur van de eetzaal, waar wij zaten... ‘Excuseer mij,’ zoo sprekende trad hij in.... ‘Ik wist niet, dat de Dames hier waren. Ik dacht, dat Lise mij zou hebben aangediend.’ Mevrouw Meadows stond op en maakte haar kompliment, evenwel voegde zij 'er, met zekere deftigheid, bij: ‘Vrijpostige Lieden, mijn Heer, hebben, zoo als het spreekwoord zegt, een derde, deel der wereld....’ Ik rees even op, en maakte een zeer stijf kompliment. Mijn hart klopte geweldig, en ik voelde, dat mijn gelaat verbleekte ... en weinige oogenblikken daarna gloeide het van spijt en gramschap. De Heer Kraaijestein naderde mij, en met zijne gewone vrijmoedigheid, een' stoel krijgende, wilde hij naast mij gaan zitten; maar zoodra ik dat zag, poogde ik mij te verwijderen. Schoon hij mijne hand eenige oogenblikken in de zijne klemde en met heele nederige woorden mij smeekte, om te blijven, wrong ik dezelve los, en met eene nadruklijke stem uitroepende: ‘Ik wil hier niet blijven!’ - snelde ik boven naar mijn slaapkamer - vertrouwende, dat ik daar van zijnen overlast bevrijd zou zijn, waar-
{==160==} {>>pagina-aanduiding<<}
om ik ook geen zorge droeg, om de deur te sluiten.
Maar het duurde geen minuut, of de onverschrokken man vloog mij achter naar, de deur van mijne kamer geopend hebbende bleef hij in dezelve staan, en, mijne ontsteltenis ziende, zeide hij, op een' toon, zoo als ik hem nog niet had hooren spreken, en die waarlijk mijne vrees eenigzins verdwijnen deed: ‘Waarlijk, Juffr. Bronkhorst! waarlijk, gij vormt u van mij verkeerde denkbeelden. Ik schijn misschien mijne stoutheid te verre te drijven met u zoo oogenblikkelijk en ras na te volgen, maar gij ziet, dat ik in de deur van het vertrek blijf staan, en ik zal niet naderen zonder uwe uitdrukkelijke bewilliging. Maar ik kom u een voorslag doen, die u niet dan aangenaam wezen kan.’
Ik: (terwijl ik op een' stoel met mijne eene hand leunde, daar ik van schrik beefde) Niets kan mij aangenaam zijn, dan dat gij op het oogenblik vertrekt, mijn Heer! -
Kraaijestein: Geloof mij, Mejuffrouw! geloof mij, dat ik mij schaam over den toestand, waarin gij u door mij acht gebragt te zijn. En met geen ander oogmerk ben ik gekomen, dan om aan denzelven een einde te maken. Ik beken, dat ik jegens uwen Papa mij te oneerbiedig gedragen heb, dat ik ook io dat opzigt den verkeerden weg heb ingesla-
{==161==} {>>pagina-aanduiding<<}
gen, en dat dit den eigenlijken grond gelegd heeft, tot alle de onaangenaamheden, die u bejegend zijn. [Zoo sprekende verliet hij de deur en kwam mij al nader en nader.]
Ik: (zeker met zigtbaren angst) Mijn Heer! zoo gij een man van uw woord zijt, blijf dan buiten mijn vertrek.... Gij hebt immers mij beloofd, dat gij in de deur zoudt blijven staan ... en echter ...
Toen naderende greep hij mijne hand, viel op zijn eene knie en kuste mijne hand, met eene hevigheid, die mij nog meêr verschrikte zeggende: ‘En echter .... o wie zou woord kunnen houden, en zulk een Engel ziende, dien niet aanbidden....’
Ik: (mijne hand losrukkende) Laat mij los, mijn Heer! laat mij los - en zoo gij nog een vonkje eer of schaamte overig hebt.... Verlaat mij... Dwing mij niet, dat ik om hulp schreeuwe, en u voor Mevrouw Meadows en de overige huisgenooten ten toon stelle.
Kraaijestein: (mij loslatende) Lieve Dame! hoe kunt gij zoo op mij gebeten zijn ... Wist gij den voorslag dien ik u kwam doen ...
Ik: (mij meer en meer verwijderende) Doe dien voorslag dan ... en ga heen ...
Kraaijestein: Gij wilt dan, dat ik u dien op een afstand toeroepe... O hoe onaangenaam is dat, in zaken, waarin de teederste partij van het hart betrokken is.... Maar, welaan! om u te toonen, hoeveel ik kan opofferen;

{==162==} {>>pagina-aanduiding<<}

ook daarin zal ik u ten wille zijn.... Ik kwam u voorslaan, om, onder zekere voorwaarden, de verzoening tusschen u en uwen Papa te bewerken. Lagch maar zoo schamper niet ... [Ik geloof, dat ik waarlijk door mijnen angst henen grimlagchte om dien wonderen voorslag.] Wanneer gij mij vergunt te hopen, o beminnelijke! op uwe hand, op uw bezit ... dan, dan zal mij niets te veel, niets te zwaar, niet te stout zijn, om ter bewerking van de door u gewenschte verzoening te ondernemen.
Ik: De voorwaarde, mijn Heer! is zoo onaannemelijk, als de zaak zelve onmogelijk.
Kraaijestein: O hoe bedroeft mij deze korte uitspraak, die een' zoo noodlottigen slag aan mijne hoop toebrengt. [Hier zuchtte hij zeer diep.] Maar ik zal voortgaan met u mijn ontwerp te ontwikkelen, eveneens als of het u behaagd had, mij te vergunnen, dat ik op u mogt hopen - (en hoe klein, hoe klein is van uwe zijde die vergunning, schoon het voor mij de grootste weldaad zijn zou) Ik zou u voorgeslagen hebben, om u morgen in het huis van uwen Papa terug te brengen. -
Ik: Gij, mijn Heer! gij?
Kraaijestein: Ja ik, Mejuffrouw! verwonder u daar niet over. Zie hier mijn ontwerp. Ik zou Mevrouw Meadows trachten te bewegen, om op morgen bij tijds met u en mij naar Amsterdam te rijden -
Ik: En gij zoudt...?

{==163==} {>>pagina-aanduiding<<}

Kraaijestein: Ik zou dan regt toe regt aan ons voor de deur van uwen Papa laten brengen, en voor dat het morgen avond was, zoudt gij reeds weder onder het verlangde dak van uw' Papa zijn. - Indien mijne stoutheid misschien te ver mogt gaan, zouden uwe tranen en de redenen van Mevrouw Meadows, die mij een zeer verstandige Dame schijnt, het weder in orde brengen - en de grondslag der verzoening zou gelegd zijn.... Ik zie, gij schijnt ontzet door de stoutheid van mijn plan ... maar welaan! [en hier naderde hij weder] Ik zal, zoo gij in hetzelve toestemt, van de mij zoo dierbare voorwaarde afzien.... Ik zal u een bewijs geven, dat ik u uit geheel edelmoedige beginsels lief heb; dat ik, zonder dat gij mij zelfs vergunt, op uw bezit te mogen hopen, voor u alles wagen wil... Wat zegt gij Mejuffrouw! Ik houd niet van woorden, maar van daden... Gij zwijgt... Kom, kom ... het is toegestaan; laten wij zamen naar beneden gaan - laten wij Mevrouw Meadows bewegen, om met ons dien kans op het vaderlijk hart te wagen....
Nu was hij weder niet alleen de kamer ingetreden, maar sloeg, met eene gemeenzaamheid, die mij schrik aanjoeg, zijn' arm om mij henen en greep mijne hand, om mij dus van mijn vertrek af te leiden.... Ik kan u niet zeggen, hoe ik dat oogenblik te moede was, mijne lieve Madam! Ik werd doodelijk bevreesd

{==164==} {>>pagina-aanduiding<<}

en zeide, eindelijk, half smeekende, half dreigende: ‘Ga heen, mijn Heer! ik bid u, mijn Heer! ga heen! - laat mij los - laat mij los! - Mevrouw Meadows! Mevrouw Meadows! help mij! - Lise help mij!’ Bij de laatste woorden week hij terug en ik mij omdraaijende schoof oogenblikkelijk het raam open ... en vervolgde - ‘Ga nu heen, mijn Heer! ik wil niets van alle uwe vertellingen hooren, en, zoo gij de stoutheid hebt mij weder te naderen, dan zal ik het uiterste wagen, en liever uit dit raam springen, 'er kome dan van wat het wil, dan aan uwe baldadigheid en gemeenzaamheid blootgesteld te zijn.’ ... Ik stak nu het hoofd buiten het raam en schreeuwde weder: ‘Mevrouw Meadows! Mevrouw Meadows! - Lise! Lise!’ - Nu begon de Heer Kraaijestein, mijn bijna wanhopig besluit geloovende, meer en meer achteruit te treden, en ik bleef post houden bij het opengeschoven raam ... Ik hoorde hem, al achteruit stappende, zeggen: ‘In 's Hemels naam, Mejuffrouw! schuif het raam weder digt, de koude zal u benadeelen.’ - Maar ik riep hem toe - ‘Zij, die een besluit genomen heeft als ik, mijn Heer! vreest voor geene koude - ik gloei van te groote verontwaardiging over u.’ Nu was hij zoover verwijderd, dat ik kans zag, om de deur toe te halen - gelijk ik deed - en oogenblikkelijk 'er het nachtslot op. -

{==165==} {>>pagina-aanduiding<<}

Naauwelijks was dit gebeurd, of Mevrouw Meadows kwam de trappen op - en riep - ‘Wat is 'er gebeurd; Juffrouw Bronkhorst! wat is 'er gebeurd? Lise zegt mij, dat gij tot tweemalen hulp geroepen hebt ...’ ‘O Mevrouw!’ zeide ik ... lsquo;Als gij den Heer Kraaijestein uit uw huis en van uw Buiten hebt doen vertrekken, dan zal ik u alles ... alles verhalen.... Voor dien tijd doe ik mijn deur niet open, en ben voor geen mensch te spreken. Ik zal naauwkeurig toezien, of hij vertrekt - en dan, Mevrouw! dan zal ik naar beneden komen...’ Nu vertrok Mevr. Meadows - dan het duurde nog wel een half uur, eer ik den Heer Kraaijestein zag aftrekken.
Zoodra als ik zag, dat hij weg was, schoof ik het slot van de deur, en begaf mij naar Mevr. Meadows en daarop volgde een zeer ernstig gesprek met haar; ja wij hebben, helaas! hevige woorden gehad, en wel zoo, dat ik niet langer, dan volstrekt noodzakelijk is, bij haar verkies te blijven. Bijzonderheden van het gesprek zal ik u liever bij monde, dan geschrift mededeelen. - Ik ben wel zeer ongelukkig, ik weet niet, waar ik mij wenden zal... O had ik ooit kunnen denken, dat het zoover met mij zou komen ... en dat alles, omdat een slecht man voorgenomen heeft mij te vervolgen ... of ik niet gehoorzaamd heb aan den wil van mijnen Papa, in eene zaak,

{==166==} {>>pagina-aanduiding<<}

waarin ik meende, dat ik de stem van mijn hart moest volgen. - O zoo ik gedoold heb, dan wordt die doling wel zeer hard gestraft. Raad mij toch, lieve Madam Gibbon! - Hebt gij mij eene schuilplaats onder uw dak moeten weigeren, den raad van uw moederlijk hart kunt gij niet weigeren aan

Uw altijd verpligte en hartelijk liefhebbende

Susanna Bronkhorst.

P.S. Schoon ik geheel niet bang ben, spreekt mij Lise dagelijks van de onveiligheid van dezen omtrek - van huisbraak en nog erger. - Dit maakt mijn verblijf hier nog ongeruster - en doet mij reikhalzen, om ergens anders te zijn.




{==167==} {>>pagina-aanduiding<<}

Honderd zestiende brief.

Mejuffr. Sara Lindenberg aan den Heer Louis Kraaijestein.


Loosduinen, 12. Maart.

Jusqu'à revoir, Madame Meadows! jusqu'à revoir ... waren zoo niet uwe laatste woorden, mijn Heer! toen gij als de Ridder van de droevige figuur nog de oogen opstoegt naar het slot, waar zich Dulcinea Bronkhorst had opgesloten.... Gij zijt 'er dan droevig afgekomen met uwen heerlijken voorslag. Nog eens zulk één zegepraal, zeide een zeker Veldheer, en het vaderland is verloren - nog één zulk een slimme voorslag en gij zijt Santje kwijt, onherkrijgbaar kwijt.... Denkt gij, dat, zonder het uiterst geweld te plegen, 'er immer schooner gelegenheid voor u zal geboren worden: of denkt gij, dat zich die gelegenheid ooit weêr zoo zal aanbieden?... Ha! ha! Kraaijestein op de vlugt geslagen door een onnoozel piepjong meisje zonder ondervinding. Zoo het mogelijk was, zou ik Susanna Bronkhorst beginnen lief te krijgen .... omdat zij de grootheid van mijne sekse tegen u staande

{==168==} {>>pagina-aanduiding<<}

houdt ... maar, hoe kwaamt gij toch zoo onnoozel, dat gij geloofde, dat Santje het venster uit zou gesprongen hebben? 't Was voor eerst eene dwaasheid, dat gij haar uit uwe handen liet glippen, toen gij ze vast hadt, en ik niet kwam opdagen, zoo als natuurlijk was - en Lise wegbleef, omdat ik haar naar een afgelegen deel van het huis gezonden had... maar onbegrijpelijk is het, dat zij u in den waan kon brengen, dat zij den Leucadischen sprong, als eene andere Sappho zou doen... Immers die deed het niet dan na een afgesprongen amourette ... en Suse zou het doen om een pas begonnen amourette te ontspringen ... Non credo, zeî mijn Papa, als hij in den Staatssecretaris van de ruiling van Beijeren las - of ook wel crerdat judaeus apella; maar dan was het nog ongeloofelijker.... En wat is de meid boos!... onverzoenlijk boos geloof ik ... 't Is met ons dan ook erg in de war geraakt ... en ik denk, dat zij reeds naar middelen uitziet, om mij hoe eer zoo beter te verlaten.
Gij zult wel nieuwsgierig zijn, al behoort gij tot de mannen, hoe zich alles bij Mevrouw Meadows toedroeg, toen die als uwe bereidwillige dienares uw verbrod spel weder in orde moest brengen. Ik hoorde, toen gij he Buiten verlaten hadt, en ik weder in ons gewoon vertrek gekomen was, het nachtslot van de deur van het slaapvertrek der kuische Susanna springen, en weldra zweefde zij naar

{==169==} {>>pagina-aanduiding<<}

beneden. ‘Hij is dan weg, Mevr. Meadows,’ zeide zij, ‘God zij geloofd! hij is weg - o dat hij nooit, nooit hier wederkome!’
Ik: Het heeft mij veel moeite gekost, Mejuffrouw! om den Heer Kraaijestein weg te krijgen.
Susanna: Ja het zou zeker gemakkelijker geweest zijn, indien gij belet hadt, Mevrouw! dat hij op uw Buiten of althans in uw huis kwam, en het zou mij veel schrik en angst gespaard hebben.
Ik: O gij maakt u ook veel te verlegen voor hem, gij hebt dan een zoo verschrikkelijk leven in huis gemaakt, dat ik, die toevallig in de keuken was, u duidelijk kon hooren schreeuwen... en de Heer Kraaijestein heeft mij bezworen, dat 'er niets onbehoorlijks gebeurd is, dat hij u alleen een voorslag gedaan had, die zeker vrij stout in zijne soort, maar voor u zeer wenschelijk ware, zoo hij gelukte, om morgen met hem en mij naar Amsterdam te rijden, en daar uwen Papa te overrompelen... Ik mogt wel gezien hebben, dat dit beproefd ware geworden....
Susanna: Mevrouw Meadows! kunt gij zoo spreken?... Ja ik ben een lastige gast ... maar kan ik het helpen.... o Mevrouw! gij hebt meer ondervinding, dan ik jong onervaren meisje - gelooft gij, dat Kraaijestein die dolle voorslag ernst was.... Kunt gij dat gelooven ... neen! Mevrouw! 't was alleen

{==170==} {>>pagina-aanduiding<<}

een list, om mijne gramschap tot bedaren te brengen ... om gelegenheid te hebben, om zich met mij over andere onderwerpen te onderhouden ... om ... van stap tot stap gemeenzamer te worden, gelijk hij werd... O ik dank God, dat ik door zijne zachte en vleijende woorden en schoonschijnenden voorslag heen andere oogmerken bespeurd heb... o als een zachtaardige is hij mij nog verschrikkelijker, dan als een woestaard!...
Ik: Er is ook een soort van meisjes, die altijd droomen, dat het de mannen het op haar eer toeleggen, zelfs bij de minste onschuldige gemeenzaamheid. Veroorloof mij te zeggen, dat ik onder zulke meisjes, zoo het geen misselijke nufjes waren, meestal doortrapte coquetten gevonden heb.
Susanna: Dus ben ik bij u een misselijk nufje - of een doortrapte coquette ...
Ik: Dat heb ik niet gezegd Mejuffr. Bronkhorst - ik zeg, wat ik meestal gevonden heb. Gij kunt, gij zult eene gelukkige uitzondering zijn....
Susanna: Dat hoop ik.... Wat zoudt gij gedaan hebben Mevrouw Meadows, zoo gij u met een zoo stouten en ondernemenden knaap alleen bevonden hadt?
Ik: Ik zou zeker zoo niet geschreeuwd hebben. Mejuffrouw! waarlijk, geloof mij, de Heer Kraaijestein is zoo doordrongen van hoogachting voor uwe persoon, dat hij zich wel

{==171==} {>>pagina-aanduiding<<}

wachten zou, om iets tegen u te ondernemen. O gij moest eens gehoord hebben, welk eene lofrede hij over u hield. - Ik was waarlijk in den wil, om nogmaals tot u te gaan met het verzoek, om beneden bij ons te komen.
Susanna: Gij hebt wel gedaan, Mevrouw! met dat na te laten, want ik zou toch niet gekomen zijn.
Ik: Zoo verre ik uit hem merken kon, was waarlijk zijn ernstig oogmerk, om u op morgen in het huis van uw' Papa terug te brengen.
Susanna: En gij, gij kunt dat gelooven... [mij sterk in het gezigt ziende]. Neen! Mevrouw Meadows! gij gelooft dat zoo min als ik ... o God! welke gedachten vermeesteren mij!... Zou de ondeugende man u ook in zijne belangen hebben weten over te halen!...
Ik: (met een' geweldigen uitroep ... en mij regt gramstorig gedragende) Dat gaat te ver - veel te ver, Mejuffrouw Bronkhorst! - waarvoor ziet gij mij aan: of denkt gij dat ik geboren ben, om zulke beleedigingen van iemand te ondergaan!...
Nu raakte zij in eene vlaag van vertwijfeling, en opstaande liep zij tweemaal de kamer op en neder, in diep gepeins. Zou het schepsel misschien eenigen grond van vermoeden hebben opgevat, dacht ik - of, want zij is door en, door schrander, of zou 'er misschien een

{==172==} {>>pagina-aanduiding<<}

mij onbekende opene plaats zijn in het masker van Mevrouw Meadows; doch ik had mij vergeefs bevreesd gemaakt. Zij kwam nu in vervoering naar mij toe, zeggende: ‘O mijn ongelukkige toestand maakt mij ergdenkend, maakt mij misschien ondankbaar.... Verschoon mij ... Mevrouw Meadows!’
Ik achte het nu den tijd, om mijn gezag over haar te doen gelden, door eene halve vergiffenis, zeggende: ‘Ik heb geen onvergeeflijken aard, Mejuffrouw! maar anders... waaruit dan uwe ellendige vermoedens ook voor een oogenblik geboren worden, zulk een allerhatelijkste uitdrukking tegen eene vrouw van mijn karakter valt hard, om te verduwen. Schoon ik minder vieze keurigheid heb, ik wil u in eigenlijke deugd geen duimbreed wijken, Mejuffr. Bronkhorst...’
Nu werd het arme kind bedroefd - bitter bedroefd - niet alleen sprongen 'er groote tranen uit hare oogen, maar zij wrong meêr of min zich de handen, en zeide zonder mij aan te zien: ‘Wanneer, Mevrouw Meadows! wanneer heb ik mijne zwakke deugd tegen de uwe gemeten ... o God! ben ik zulk een trotsch - zulk een laatdunkend schepsel? - Maar ik zal u niet meer hinderlijk zijn. - Ik ga naar de kamer, die uwe goedheid, welke ik zoo ondankbaar beantwoord, mij tot een verblijf heeft aangewezen. Ik

{==173==} {>>pagina-aanduiding<<}

hoop dat ik u kort, zeer kort zal lastig vallen - en dat de Hemel spoedig een einde aan mijn lijden zal maken.’
Er moest nu wat water in den wijn en daarom zeide ik: ‘Waarlijk gij neemt alles te hoog op.... Ook mijne uitdrukkingen geef gij de sterkst mogelijke beteekenis... Waarom zult gij heengaan. De eenzaamheid is voor lijdende een wetsteen van verbittering tegen de menschen....’ Maar hoe minzaam ik dit ook zeide, Mamsel maakte haar kompliment, nadat zij verzocht had, dat Lise haar, tegen negen uur, een beschuit met wat thee zou boven brengen, want dat zij vroeg naar bed wilde gaan. Ik beklaagde haar, dat zij daar in de koude zou zitten, daar 'er geen schoorsteen was; maar zij antwoordde daar niet op - vertrok naar boven en sloot de deur achter zich toe.
Lise zond ik tegen het souper naar boven, want zij heeft het op onze getrouwe Geertruid niet; ‘die meid,’ zeide zij onlangs, en zij raadde het niet al mis, ‘heeft, behalve haar grove trekken, een ondeugend uitzigt. Ik geloof, dat zij Lise veel kwaad zou kunnen leeren.’ - Ik ben, als ik alles zoo alles indenk, somtijds bevreesd, of zij niet wel door fijner trekken van het gelaat van zekere Mevrouw heen zou kunnen kijken ... want dat de Heilige eenigzins op mij verstoord is gebleven, geloof ik hemelsch vast. Lise kwam

{==174==} {>>pagina-aanduiding<<}

met het berigt beneden, dat Juffrouw Bronkhorst bij haar plan bleef, om boven te blijven, en dat zij maar om een beschuit met wat thee verzocht - dat zij zulke zware pijn in het hoofd had, dat zij geloofde de koorts te hebben, en daarom wel zou wenschen, dat Lise ten minste in den voornacht bij haar op mogt blijven, indien dit niet te veel last veroorzaakte.... Lise voegde 'er bij, dat de Juffrouw 'er droevig uitzag, en dat hare oogen rood waren van het schreijen. Gij begrijpt, dat ik het verzochte van het stoute kind toestond; en voor dat ik naar bed ging, leidde ik nog een bezoek bij de patiente af; - die alles behalve innemend vriendelijk tegen mij was ... evenwel zeer beleefd - zeer verpligt voor mijne attentie - en wat van dien aard is.... Zou zij ook, even eens als de slang, listiger dan al het andere gedierte zijn?
Heden morgen was zij een weinig beter - en had, volgens berigt der hartelijk geliefde Lise, in den manacht mooi gerust; maar zij verkoos echter, zoo ik het niet kwalijk nam, boven te blijven ontbijten; maar hoopte regen den middag beneden te zullen kunnen komen. De heks moet toch niet heel erg zijn, want zij heeft eene ampele Missive aan de oude Majombe geschreven. Ik stond in den wil, om 'er het zegel eens af te ligten, want ik denk, dat zij een zwarte legende van u - en misschien ook wel van mij zal behelzen: maar

{==175==} {>>pagina-aanduiding<<}

zij had dezelve, zoo wel bezorgd, dat ik bang was voor het scheuren. Hare korrespondentie staat anders stil. Van het intime nufje komt thans niets ... tusschen die beide is het, zoo als gij het wenscht. Met Madam Gibbon is het wat beter ... maar wat baat u dat alles, die zelfs, met al uw gezwets, nu zij zoo geifoleerd is ... moet ik het zeggen zoo als het is, - bang voor haar zijt. - Kraaijestein bang ... voor Susanna Bronkhorst.... Nu ik mij zal eens op mijn' drievoet zetten, en als een razende Sybille profeteren ... niet dat het schuim door de inspiratie van den Heiligen Apollo mij op de mond staat, schoon ik als een nichtje van Erynnis word aangeblazen.... Hoor, hoor mijne voorspelling en beef ... ‘Kraaijestein, die zoovele fiere halzen boog, zal eindelijk zijnen hals buigen onder het juk van Susanna Bronkhorst - en met haar door de banden des heiligen Echts in één gareel geslagen, den loodzwaren wagen des huiselijken levens, beladen met zorgen en zwarigheden tot aan zijn graf voortslepen.... Dat, dat zal uw lot zijn. - Terwijl zoovele bedrogene met mij de bliksemstralen der beschimpingen en de donderslagen der vervloekingen op u zullen nederstorten!’... Hebt gij mij verstaan ... mijn Orakel is minder twijfelachtig, dan dat der Delphische priesteres.

{==176==} {>>pagina-aanduiding<<}

Gister avond, toen Lise bij Juffr. Santje post greep; kreeg ik Geertruid een poosje bij mij. Die beklaagt zich dan droevig over de stijfheid van de jonge kleuter, ‘Lise spreekt waarachtig met meêr eerbied van Juffrouw Bronkhorst,’ zoo zeî de meid, ‘dan mijn petemoei zaliger, dat een heel fijne vrouw was, van de Heilige Barbara, en dat was evenwel haar doopheilige.’ - Laatst had Joris, verhaalde zij mij in haar' stijl, eene kleine onschuldige vrijheid willen gebruiken, maar de meid stoof op als buskruid - en het was maar aanstonds: ‘Zoo gij niet nalaat Joris met zulke kuren, dan zal ik schreeuwen, dat Juffr. Bronkhorst het hooren kan, en die zal dan bij uw Mevrouw wel weten te bewerken, dat zulke een Lichtmis de deur wordt uitgebonsd...’ Het spreekwoord heeft gelijk, wanneer het zegt, ‘zoo Vrouw zoo meid, zoo Heer zoo knecht.’ - Als ik dat alles zoo bij elkander pak, mijn Heer Kraaijestein, dan zou het nog wel kunnen gebeuren, dat gij ook nog eens onder de vromen ging sorteren ... want de geur der heiligheid, die van Susanna Bronkhorst afstroomt, zal ook u betooveren en van den eertijds vrolijken, geestigen, lossen en vrijen Jongeling, een' somberen, geesteloozen, stijven, gemaakten Man vormen... o het zal u kluchtig, regt kluchtig staan - en ik

{==177==} {>>pagina-aanduiding<<}

bid mijn gestarnte, dat mij dan zoovele krachten zullen overblijven, dat ik een invective maken kan ... die beginnen zal ...

Daar zit hij te druilen, daar zit hij te zuffen ... 
Gebogen, gekluisterd, vernederd en vadzig ... 


en wat 'er meêr volgen zal.... Maar in ernst, Kraaijestein! - gij bedriegt mij immers niet, dat gij waarachtig het plan hebt, om Santje de Sultane favorite voor altijd te maken - Adieu! Loosduinen zegt mij, het is één uur. Ik hoor de schoone gevangene stommelen,.. misschien bereidt zij zich, om weder tot mij af te dalen... Digt moet dus de brief; en Joris, de tuinknecht, met dien aan u en Madam Gibbon de deur uit en naar den Haag - Adio - adio

S.L.




{==178==} {>>pagina-aanduiding<<}

Honderd zeventiende brief.

Madam Eleonora Gibbon aan Mejuffr. Susanna Bronkhorst.


den Haag, 13. Maart.

Mejuffrouw en Lieve Vriendin!
Ik ben zoodanig getroffen door uw laatste schrijven, dat ik alles staan laat, om aan u ten minste wat te antwoorden. Ja ik ben door denzelven zoo zeer ontroerd, dat ik u daarop eerst moet dienen met achterstelling van den vroeger ontvangenen, omdat ik niet weet, of ik tijd zal hebben, om u daarop iets te schrijven, en zulks minder dringende is. Nooit had ik gedacht, dat gij u in zulke onaangename omstandigheden bevinden zoudt, schoon ik altijd met zekere zorg jonge Dames, die van een groote schoonheid en uitmuntenden aanleg zijn, beschouw. - Ik schrijf u dit zoo openhartig, omdat ik weet, dat gij van mij genoeg lessen over de broosheid en wankelbaarheid der schoonheid hebt ontvangen, dan dat gij u op die bloem des velds een oogenblik verheffen zoudt - en daar ik u ingeprent heb, dat zielsvermogens, hoe voortreffelijk, gaven zijn van

{==179==} {>>pagina-aanduiding<<}

den oppersten Weldoener van het Menschdom, op welke zich te verhovaardigen de grootste en bijna schandelijkste dwaasheid is, die een sterveling begaan kan. Laat ik u mogen zeggen, mijn Lieve! dat ik dikwerf voor u in het bijzonder den goeden God gebeden heb, dat hij u bewaren zou voor verleidingen, waaraan ik, wetende wat 'er al zoo in de wereld omgaat, duchtte, dat gij ter eeniger tijd zoudt blootgesteld worden. Zoo vroeg echter had ik het niet verwacht - en, schoon ik onder uwen brief, gesidderd heb, vooral bij uw zoo stellig besluit, om, zoo Kraaijestein niet terug week, uit het raam te springen, zag ik toch met zekere vreugde, dat uwe kloekmoedige deugd zich verhief boven de wel schoon verniste, maar echter, zigtbaar ondeugende aanslagen van uwen vervolger. Somtijds stond ik in twijfel, of hij misschien den vdorslag meende ... maar, als ik naging, wat 'er al gebeurd is; als ik de overige trekken van zijn karakter met dit zijn gedrag vergelijk; bovenal als ik de stoute gemeenzaamheid, die hij zich omtrent u, die u zoo zeer afkeerig van hem gedroegt, veroorloofde, daar bij in aanmerking nam - houd ik het voor een list van den boozen man, om u met hem op een' dragelijken voet te brengen, want, en dit deed bij u alles af - hij kon ligt dezen voorslag aan u doen, daar het den hoogsten trap van onwaarschijnlijkheid bereikte, dat gij, zoo op één sprong, tot eenen zoo gewaagden stap

{==180==} {>>pagina-aanduiding<<}

ter verzoening zoudt overgaan. Lieve Suse! de Heer Kraaijestein kent het menschelijk en vrouwelijk hart, helaas! te goed, dan dat hij zulks met eenige waarschijnlijkheid van u kon verwachten. Bedenk, mijn waarde! welk eene groote stoutheid, om het den zachtsten naam te geven, het zij, om u naar boven, en tot in uw slaapvertrek te vervolgen - en daar u niet alleen den wonderlijken voorslag te doen, maar dien voorslag met eene gemeenzaamheid te doen vergezeld gaan, die alles behalve voegelijk was in die omstandigheden, en zeer kwalijk geplaatst omtrent eene persoon, die hij tot een gewigtigen stap zocht te bewegen. - Ik heb ook in uw verhaal opgemerkt, dat hij juist zijn naderingen en afwijkingen afmat naar het dalen of rijzen van uwe opgewekte gramschap ... ja hij schijnt mij meêr een tooneelspeler dan een minnaar - o ik vrees, ik vrees ... meêr dan ik u zeggen durf - dan ik u zeggen kan ... ja het moet 'er uit, Suse! ik geloof, dat hij u zooveel haat als liefheeft ... althans haat hij zeker uwe voortreffelijkste eigenschap, uwe Onschuld, uwe Deugd. - Beide hebben nog gezegepraald, maar zullen die altijd zegepralen, vraagt mijn bekommerd hart? Nu althans zijt gij gelukkig ontkomen, en laat ik u raden, maak toch, dat gij nooit weder alleen met dien gevaarlijken man zijt. Hij wordt, zoo als gij zelfs schijnt te gevoelen, nu gevaarlijker, en bij u daarom

{==181==} {>>pagina-aanduiding<<}

des te hatelijker, daar hij thans niet meer woeste maatregels gebruikt, maar, in den demoedigen toon vallende, uw hart van eene andere zijde zoekt te overmeesteren. Herinner, bid ik u, Suse! om daarvan overtuigd te wezen, herinner u alleen zijn onbetamelijk woest gedrag omtrent u gehouden, toen hij u in het Bosch ontmoette. O ik vrees, ik vrees, dat hij alles kan, hetgeen hij wil, behalve hetgeen hij u voorgeeft te willen ... namelijk een braaf man worden. Leen toch geen gehoor aan alle zijne verzekeringen déswegens, laat hij, eer hij op u of eenige brave Dame aanspraak maken durft, doorslaande blijken van verbetering in zijn gedrag geven ... niet door woorden, waarin hij uitmuntend rijk is, maar door daden. Ik vrees, dat hij alle schaamte reeds lang verloren heeft, anders zou ik vragen, hebt gij ooit nog het minste blijk van schaamte, in uwe tegenwoordigheid, bespeurd? Maar, o! die zal hij misschien ook kunnen veinzen, - en de mensch, het zij man of vrouw, die het zooverre gebragt heeft, dat hij schaamte kan huichelen; o die is onverbeterbaar! Zijt dus, mijne lieve Suse! zijt dubbel op uwe hoede.
Hetgeen gij mij in uwen laatsten en in uwen vorigen, betreffende Mevrouw Meadows, schrijft, is mij eenigzins duister. Ik wenschte, nu gij zoo geheel onder hare bescherming zijt, die Dame wel wat van naderbij te ken-
{==182==} {>>pagina-aanduiding<<}
nen. Maar zij is (zoo als ik wel meer jonge weduwen heb aangetrofsen) somtijds minster kiesch in hare uitdrukkingen, dan ik haar wel verlangen zou voor een aanhoudend gezelschap van een jong mensch van zulke reine gevoelens als gij zijt. Jonge weduwen, zoo als ik begon te, zeggen, slaan somtijds, als zij den rouw hebben afgelegd en zich moê geschreid over hare afgestorven Echtgenooten, over tot zekere vrijheden en losheden in woorden en gedrag, waarvoor zich het kiesche meisje en de eerbare huisvrouw wel zullen wachten. - Of zij, door het nemen van vrijheden, eenigermate, het geleden verlies meenen te vergoeden weet ik niet, maar wel, dat zij daar door geen zeer aangenaam voorkomen bij verstandige mannen hebben, die deze luchthartigheid ligt op rekening van ongevoeligheid over het verlies van hare Echtgenooten stellen. Mevr. Meadows schijnt mij meêr of min tot die soort te behooren; althans blijkt zij uit het medegedeelde Dichtstukje, dat zij als meisje gemaakt had, reeds toen daartoe veel aanleg gehad te hebben. Maar de karakters der menschen zijn zeer onderscheiden en het is eene zeer slechte handelwijze, om uit maar weinige losse proeven over iemands geheel karakter te beslissen. 't Is ook waar, want dat herinner ik mij aan u schrijvende, dat Mevr. Meadows altijd zich gunstiger over den Heer Kraaijestein heeft uitgedrukt, dan ik, van haar doorzigt wel zou

{==183==} {>>pagina-aanduiding<<}

verwacht hebben, maar tusschen hare bevallige luchthartigheid en zijne ongebondene losheid is natuurlijk meer sympathie, dan tusschen karakters, zoo als de onze zijn. Laten wij daarom ook niet te gestreng zijn, mijne Waarde! Echter ook ten aanzien van Mevr. Meadows moet ik u alle voorzigtigheid aanbevelen, omdat iemand van onze sekse in uwe jaren en omstandigheden geplaatst niet te voorzigtig zijn kan. Ik verheug mij, in het midden van alles, over ééne zaak, dat gij namelijk uwe Lise bij u hebt. Dat meisje kent gij volkomen, en laat ik u mogen raden, dat gij u met haar naauwer en naauwer verbindt. Zij zal, beter dan gij, kunnen ontdekken, of misschien Mevrouw Meadows eenigzins de aanzoeken van den Heer Kraaijestein begunstigde. Ik geloof, dat wij niet misdoen, met een man van zulke openbaar, slechte zeden tot alles in staat te keuren. Immers dezer dage Juffrouw Elzevier bij mij hebbende, die over niets dan over u spreken kan, ververhaalde zij mij, dat zij weder een brief van uw' broêr Koo ontvangen had, en dat deze haar in vertrouwen geschreven had, dat hij, door zijn' broeder Abraham vernomen had, dat die hatelijke Elzassche Freule, welke als Gouvernante bij uwe zuster geplaatst is, ook een werktuig van Kraaijestein zou zijn, en dat zijn doel wezen zou, om door deze u het terugkeeren in het huis van uw Papa te moeijelij-
{==184==} {>>pagina-aanduiding<<}
ker te maken. Als dat zoo is, zoo als ik vrees, o waartoe is Kraaijestein dan niet in staat; en welke verfoeijelijke oogmerken moeten dan zijn hart bezielen! Ik hoop nog, dat het zoo niet zal zijn ... want hoeveel afschuwelijker zou hij dan worden. Bij deze gelegenheid heeft Charlotte mij ook veel gesproken van een belangrijk bezoek, dat zij gehad heeft van den Heer Walraven. Misschien schrijf ik u daarover wel bij eenen volgenden, zoo het met u en Charlotte op denzelfden voet mogt blijven.
Over uwe verdediging wegens uw gedrag ten haren aanzien in uwen brief van den 4den dezer zal ik niet veel woorden gebruiken. - Ik ben buiten staat, om het groot struikelblok weg te nemen, maar dit kan, dit moet ik u verzekeren, dat het bewuste papier, geheel buiten toedoen van uwe vriendin in de handen van den ondeugenden man gekomen is, of om trent Lotjes beminnelijk en opregt karakter, dat ik nu reeds meêr dan tien jaren gekend heb, zou ik mij moeten bedriegen. Zij trekt zich het gebeurde nog meêr aan, dan ik van haar levendig en vlug gestel verwacht had. Gij kunt denken, hoe diep het haar ter harte moet gaan, daar zij in al dien tijd buiten mij nog niemand bezocht heeft. Ik kan dus niet, anders doen, dan wenschen, dat de tijd spoedig komen zal, dat gij terugkeert van een te verre getrokken argwaan, waartoe gij u omtrent Juffr. El-
{==185==} {>>pagina-aanduiding<<}
zevier hebt laten wegslepen, en 'er blijft in mijn hart, dat u beide zoo moederlijk bemint, nog een vonkje hoop over, dat toch die tijd eens komen zal. Dien te mogen beleven en uwe verzoening te mogen bijwonen, zoo al niet zelve te bewerken, behoort tot die zaken, welke ik dagelijks van den Hemel bidde.
Ik had u bijna vergeten te schrijven, dat ik een' brief van mijn braven neef Cornelis de Klerk ontvangen heb uit Cork aan de Iersche kust: en dit zou te schandelijk van mij geweest zijn, om dat hij tot tweemalen toe in zijnen brief van u spreekt, en mij verzoekt, dat ik u toch niet vergeten zal te groeten. Zou dit al een dut van den naderenden ouderdom zijn?... Begrijp de goede jongen is door storm op de Iersche kust vervallen.... Maar gij zult misschien wel eenig genoegen hebben om den brief zelven te lezen. Ik zal hem hier insluiten. Eilieve! heb toch de goedheid, zend met uwen eersten brief mij denzelven weder, want ik heb dien jongman zoo lief, dat ik mij een klaar denkbeeld der moederlijke liefde voor een' braven zoon vormen kan. Ik word waarlijk, sedert dat ik hem laatst gesproken heb, en nu vooral na het ontvangen van den inliggenden brief, welke bij een helder en gezond verstand alle blijken van een gevoelig en eerlijk hart vertoont, 'er meer en meer grootsch op, dat hij mij zoo na bestaat. Maar tevens is met dat genoegen mijne bekom-
{==186==} {>>pagina-aanduiding<<}
mering vermeerderd. Ik ben thans met eene teedere bezorgdheid over dezen jongeling aangedaan ... en ik loop met zekere ongerustheid nu en dan de Zeetijdingen in de weinige Couranten, die ik lees, door, want het zou mij zeer grieven, wanneer dien braven jongeling iets overkwam, dat toch op zee zoo mogelijk en het lot van zoovelen is; en dat hij, zoo als gij uit zijn brief zien zult, ter naauwernood aan de Iersche kust ontkomen is. Ik vraag dikwijls mij zelve, zou ik over een jongeling mij geheel vreemd van dezelfde verdiensten mij zoodanig bekommeren, of mij meer of min op deszelfs goede hoedanigheden zoozeer verheffen? - Dat geloof ik niet. En echter is de wezenlijke waardij van dien jongman niet grooter, omdat hij mijne zusters zoon is. Ja, mijne waarde! ik geloof, dat ik de voorkeuze aan dezen jongeling toe moet schrijven aan de hartelijke teederheid, die ik voor mijne zuster altijd gekoesterd heb, van welker aangenaam karakter hij, het zij door de natuur of de opvoeding, of door beide zamengeno-men geen gering gedeelte bezit.... En zou ik mij misschien verbeelden, dat de goede hoedanigheden van den neef eenigzins op de Tante terug kaatsen, en mij daardoor in geen onvoordeeliger licht doen voorkomen. O hoe kunstig weet de eigenliefde door de reten van het hart in te sluipen, dan zelfs, wanneer wij meenen door eene edele en on-
{==187==} {>>pagina-aanduiding<<}
baatzuchtige liefde te gloeijen. Hoe verschriklijk moet dan een hart zijn, welks hoogste en eenigste drijfveer eigenbelang is.
Nu mijn kind! want zoo hebt gij toch gaarne dat ik u noeme - nog eens, zijt op uwe hoede - en God behoede u. Vergeet toch niet, dat de Voorzienigheid, juist in die oogenblikken, wanneer alles zich op zijn duisterst vertoont, redding en verlossing schenkt... Bid haar daarom met een onderworpen en kinderlijk vertrouwen. - Ook ik zal aanhouden met voor u tebidden.

Uw hartelijk liefhebbende Vriendin

Eleonora Gibbon.

P.S. Groet Mevr. Meadows. - 't Spreekt van zelf, dat gij haar dezen brief niet mededeelt. - Nog iets - zijt ook voorzigtig met uwe brieven, zoo die gij schrijft als die gij ontvangt. -
Vaarwel!




{==188==} {>>pagina-aanduiding<<}

Honderd achttiende brief.

De Heer Cornelis de Klerk aan Madam Eleonora Gibbon.


Voor de haven van Cork, 21. Febr. aan 't Boord van het Schip de Maasnimf.

Waarde en hooggeachte Tante!

Ik was voornemens u niet te schrijven, voor dat ik te Paramaribo gekomen zou zijn, en daar zou het een van mijne eerste bezigheden geweest zijn, maar, dewijl ons schip genoodzaakt is hier in te loopen, en het mogelijk zijn zou, dat gij in de eene of andere Courant misschien eenig gebrekkelijk berigt wegens het lot van hetzelve zoudt lezen, heb ik mij verpligt geacht, om, daar ik u uit Europa nog eenig berigt kon doen toekomen, dezen aan u af te zenden. Misschien verbeeld ik mij ten onregt, dat een verkeerd of vergroot berigt van den tegenspoed ons schip bejegend, bij u groote ongerustheid verwekken zou, daar de mensch in zijn eige oogen doorgaans een zeer belangrijk wezen schijnt, en hij zich meestal het middelpunt acht, waarom zich het heelal heen

{==189==} {>>pagina-aanduiding<<}

wentelt. Evenwel bij ons afscheid, lieve Tante! waart gij zoo aangedaan, dat ik mij vleijen durf, met eene meer dan gewone belangstelling in mijn persooon. Hoe het zij: ik zal dezen zondag middag gedeeltelijk besteden, om aan u te schrijven, en houde mij althans van uw karakter verzekerd, dat gij met welmeenende toegenegenheid mijn goed oogmerk beschouwen zult.
Ik zal u niet lastig vallen, met een verhaal van mijne reis, voor dat dezelve ten minste voor mij eenigzins belangrijk werd. Alleen kan ik niet nalaten u te melden, dat, toen wij de Maas uitzeilden, ik eene vreemde aandoening gevoelde. Het was zeer fraai weder en ik stond op het dek, maar, hoe gerust en moedig ik ook was, toen ik u verliet; toen ik echter de vaderlandsche duinen zag verdwijnen en op het laatst niet meer dan een enkelen toren zag, o lieve Tante! ik wil het u niet ontveinzen, toen begon mijn hart van aandoening te kloppen ... en zelfs moest ik een traan, die in mijne oogen oprees, wegwrijven, omdat het ruwe scheepsvolk misschien mijne aandoenlijkheid bespottelijk zou zijn voorgekomen. Ik oordeelde het ook maar best mij daaraan niet bot te vieren, en ging daarom, naar binnen. Daar vond ik eene jonge Dame in den rouw met een kind van twee à drie jaren. Ik wist wel, dat deze Dame ook als passagier aan boord was, maar ik had haar, daar ik mij met de

{==190==} {>>pagina-aanduiding<<}

bezorging van het een en ander met den kapitein had bezig gehouden, nog niet gesproken. Ik vond deze Dame achter uit het raam starende en snikkende van droefheid, die het aanvallig kindje poogde te bedaren door kussen en beminnelijke vleitaal. ‘Mevrouw!’ zeide ik, want ik diende toch iets te zeggen, ‘waarschijnlijk zijt gij even als ik aangedaan bij het verlaten van het vaderland?...’ ‘Zeker mijn Heer!’ antwoordde zij, ‘zeker ben ik daarom aangedaan ... maar de tranen, die ik stort, zijn niet alleen om het Land, dat ik verlaat; maar sedert eenige maanden heb ik daar den dierbaarsten schat van mijn hart verloren ... mijnen beminnelijken, mijnen deugdzamen man, met wien ik uit de West gekomen was, omdat zijne belangen hem voor eene poos naar het vaderland riepen.... Wij waren gereed tot onze terug reis, toen hem plotseling eene koorts overviel - die binnen vijf dagen een, einde aan zijn leven maakte.... Hij was nog maar zeven en twintig jaren oud en wij waren sedert vijf jaren het gelukkigste paar.... Nu reis ik, als eene ongelukkige weduw, naar onze kolonien terug, waar de vader en moeder van mijnen overledenen man wonen.... Q mijn Heer! neem mij dus niet kwalijk, dat ik u zoo aangedaan ontmoete... Ik zal waarschijnlijk voor u een zeer onaangenaam gezelschap zijn ... en

{==191==} {>>pagina-aanduiding<<}

daar bij een kind, in een' zoo kleinen omtrek, is lastig - en ik heb wel twee meiden aan boord; - maar ik laat mijn Wim, het eenige dierbare overschot van mijn huwelijk, niet gaarne onder een ander toezigt dan mijn eigen....’ Gij begrijpt, Tante! dat ik zeer getroffen was door het ongelukkig lot van deze vrouw - en dat mijne deernis met haren toestand wel dra mijn gevoel van eige smart deed verdwijnen.... Ik beklaagde ... ik vertroostte de ongelukkige, want, schoon beklag en troost de diepe wonden der droefheid niet genezen, zij verzachten ten minste voor een oogenblik het grievendste der smarten. Bij het voortzetten van ons gesprek ontdekte ik, dat zij eene vrouw van meêr dan gemeene bekwaamheden, en van edele en godsdienstige gevoelens was. Ik beloofde mij dus, en heb mij geenszins daarin bedrogen gevonden, in haar een goede reisgenoote aan te zullen treffen. Ik heb dagelijks met haar een uitnemend onderhoud - en tusschen beide lees ik haar uit de boeken, die ik medegenomen heb een gedeelte voor - 's middags en 's avonds eten wij te zamen, en als zij maar haar toilet gemaakt heeft, dat aan boord spoedig gedaan is, kom ik haar reeds weder bezoeken;... de kleine Wim is zeer op mij gesteld. Ik vermaak dat kind zooveel mogelijk is, en daar ik een groot vriend van kinderen ben neemt dit ook al een gedeelte van mijn' tijd

{==192==} {>>pagina-aanduiding<<}

zeer aangenaam weg. Ik ontwikkel de denkbeelden, die in den kleinen verborgen liggen; en leer hem die met woorden bekleeden. Mevrouw Terbeek (zoo is hare naam) is hiermede uitnemend te vreden en zij schijnt tot die verlichte vrouwen te behooren, die zich meêr verheugen over één blijk van gezond verstand in hunne kinderen, dan over honderd komplimentjes, die men een aap of papegaai zoo goed ja beter dan een kind leeren kan.
Reeds zes dagen hadden wij met elkander zoo genoeglijk, als het op een schip zijn kan, op deze wijze doorgebragt, toen onverwacht de lucht zeer dik en droevig 'er begon uit te zien, en 'er een hevige stoker uit den zuiden opstak. - In het eerst hadden wij 'er geen bijzondere aandacht op en Mevrouw Terbeek, die voor de tweedemaal de reis deed, een goed gelaat blijvende houden, oordeelde ik, schoon het 'er mij wild genoeg uitzag, en ik geen grooten smaak vond in het geweldig slingeren van het blok houts, waarop wij ons bevonden, mij althans niet verlegener, dan eene vrouw te moeten gedragen. Ondertusschen nam de wind hand over hand toe - en bij het vallen van den avond was het een volkomen storm ... o hoe afgrijsselijk was nu onze toestand, het stampen der masten - het gekerm van het roer - het kraken van alle de deelen van het schip ... en wij zaten opgesloten, want de kapitein en matrozen had-
{==193==} {>>pagina-aanduiding<<}
den handen vol werks.... De twee zwarte meiden van Mevrouw Terbeek waren bij ons en lagen op hare wijze te bidden, terwijl nu eens Mevrouw en dan ik den kleinen Willem vasthielden. ‘Ik denk, mijn Heer!’ zeide zij, met veel ernst maar bedaardheid tevens, ‘dat wij hier ons graf zullen vinden... Nu het zij ons de dood op ons bed overvalt, of dat wij op deze wijze moeten omkomen; eenmaal toch moeten wij sterven...’ Ik antwoordde: Ik bewonder uwe kloekmoedigheid, Mevrouw! maar u is het leven onverschilliger geworden door den zwaren slag, die u onlangs getroffen heeft. Schoon niet angstig voor het toekomstige, ben ik echter niet zoo onverschillig, als gij zijt. De stap, dien wij misschien binnen weinige oogenblikken doen zullen, is zeer gewigtig, en de wijze zeer ontzettende. Ik heb beginsels van Godsdienst genoeg, om te berusten in het lot, dat ons waarschijnlijk verwacht; ik zie den dood niet met wanhoop naderen; maar alles wat leeft, wenscht de verlenging van het leven.... Met zulke en diergelijke gesprekken sleten wij den ijsselijken nacht; zonder dat wij eenige verpozing van den storm gewaar werden. O welke gedachten rezen 'er niet tusschen beide op in mijnen geest.... O mijn waarde Tante! in het midden van het gevaar stond uw beeld levendig voor mijnen geest.... Ik herinnerde mij den laatsten avond, dien ik bij u had doorgebragt...

{==194==} {>>pagina-aanduiding<<}

hoe gij aangedaan waart, toen ik henen ging... ik herinnerde mij ook, hoe Juffrouw Bronkhorst bij mijn vertrek tegenwoordig was; en ik verbeeldde mij, dat ik gezien had, dat ook deze bij mijn afscheid was aangedaan.... 't Zal, zoo dacht ik, ook wel het laatste vaarwel geweest zijn - en wie weet, of Tante ooit meêr van mij verneemt, dan dat ons schip de Maasnimf in volle zee vergaan is... - Toen nu de ochtendstond begon aan te breken, merkten wij wel, dat 'er nog meêr beweging onder het scheepsvolk was - en het duurde niet lang, of wij voelden eenen kleinen schok... en weinige oogenblikken daarna scheen ons schip in volkomen kalmte.... Nu zagen wij elkander ontzet aan... en wisten niet, of deze verandering van toestand misschien de voorbode van de schipbreuk was, toen de kapitein onverwacht de deur opende, en met een woeste vreugde binnen kwam... ‘God dank, mijn Heer en Mevrouw! God dank! wij zijn het gevaar te boven.... Wij zijn de haven van Cork zoo binnen gedraaid... maar zoo het mij mislukt was, wij waren alle kinderen des doods geweest....’ Ik schonk, hartelijk verheugd over onze ontkoming, den kapitein een bierglas vol wijn in - en zag, dat ook op het bleek gelaat van Mevr. Terbeek, die straks zoo onverschillig over het leven scheen te denken, een glans van vreugde terug kwam.... Ik had juist den kleinen

{==195==} {>>pagina-aanduiding<<}

Willem op mijn knie - ik kuste het kind met verrukking, en de twee zwarte meiden zoenden den kapitein, die zij ook voor de oorzaak van onze behoudenis hielden, de handen.... Ik bleef nu niet lang binnen, en wij zeilden eenige Engelsche mijlen de haven van Cork op, want de kapitein wilde zich nog van sommige ververschingen en behoeften voorzien, en eenige kleine reparatien aan het schip laten doen, daar het nog al vrij wat geleden had, bijzonder aan den boogspriet.... Toen wij het groote eiland, dat in den inham ligt, voorbij gevaren waren, en de stad Cork in het oog kregen, sloeg ik aan Mevrouw Terbeek voor, om, daar het noodlot ons nu toch aan de Iersche kust geworpen had, een landluchtje te gaan scheppen - gelijk wij ons dan ook 's namiddags met de sloep naar Cork lieten roeijen. – Daar 'er in Cork vele Kooplieden wonen die goed Engelsch spraken kwam ik zeer spoedig te regt en bezag met Mevrouw Terbeek de geheele stad; die niet onaardig op een eilandje in de rivier de Lee gelegen is, welke 'er ook doorheen stroomt.
Een der matrozen was in den voorleden nacht een deerlijk ongeluk beloopen, en door den geweldigen slag van een blok een der beenen stuk geslagen.... Deze man werd nu ook te Cork aan wal gebragt. Ik kon niet nalaten, om den ongelukkigen bij den Chirurgijn te verzellen; deze verklaarde mij, dat de man niet

{==196==} {>>pagina-aanduiding<<}

vervoerbaar was; en, zoo hij hem het been al zette, hetzelve zonder toezigt, daar het geen eenvoudige breuk was, maar met verplettering gepaard ging, niet zou genezen - waartoe ten minste een tijd van acht à tien weken zou noodig zijn. Het was den kapitein onmogelijk zich daarna op te houden.... Na eenig beraad vroeg ik den Chirurgijn, hoeveel hij tot de huisvesting, verzorging en genezing van dien ongelukkigen zou behoeven. - De man was zeer redelijk in zijnen eisch, en, daar ik maar tamelijk van contanten voorzien was, gaf ik hem de helft in Hollandsche dukaten - en voor het overige een wissel op mijn Correspondent te Rotterdam. Ik sluit den advijsbrief hierin, en met deszelfs spoedige bezorging zult gij mij zeer verpligten. Ik voeg hier ook bij een' brief, dien ik aan de Grootmoeder van dezen matroos op zijn verzoek geschreven heb... waarin ik haar het geheel geval verhaal - gij zult wel de goedheid hebben, dien op de Post te laten bezorgen, daar ik weet, Tante! dat gij gaarne, zooveel in uw vermogen is, zelfs onbekenden wel doet. Ik kan u niet beschrijven, hoe die jongeling aangedaan was, toen ik van hem afscheid nam... schoon anders een vrij ruwe gast schreide hij als een kind. Mevr. Terbeek kwam ook nog bij hem - en gaf aan de vrouw van den Chirurgijn bij het heengaan eenige guinjes, om verkwikkingen voor hem te koopen... Zij

{==197==} {>>pagina-aanduiding<<}

is eene zeer verstandige en goedhartige vrouw - en heeft in haar voorkomen, schoon eenige jaren ouder, wel iets van Mejuffrouw Bronkhorst - en dit veroorzaakt mij dus telkens eene aangename herinnering aan de lieveling van eene Tante, die ik met eene kinderlijke liefde bemin. Groet Mejuffrouw Bronkhorst van mijnen wege, indien zij zich nog bij u bevindt en zeg haar, dat ik niet vergeten zal, als ik te Paramaribo gekomen ben, haar over het onderwerp te schrijven, waar over wij den laatsten avond, dien ik in het vaderland heb doorgebragt, met elkander spraken.
Daar de wind gunstig wordt, om de haven uit te komen, zal de sloep voor het laatst aan wal gaan. En wij zullen binnen weinige uren Europa vaarwel zeggen. Ik hoop maar, dat deze brief u ter hand zal komen. Zoodra ik op de plaats mijner bestemming ben, schrijf ik u weder. Intusschen blijf ik altijd met opregte achting

Uw toegenegen Neef

Cornelis de Klerk.




{==198==} {>>pagina-aanduiding<<}

Honderd negentiende brief.

De Heer Louis Kraaijestein aan Mejuffr. Sara Lindenberg.


den Haag, 13. Maart.

Alleen uit klinkklare verveling, Saartje! vat ik mijne pen op. Verbeeld u niet, dat uw laatste brief van dien inhoud is, dat ik 'er anders op zou terug schrijven. Gij hebt u gedragen als eene zottin, die het geheele spel verbrodden zal. Met al uwe vreemde nukken en trotsche kuren zult gij het eindelijk zoover brengen, dat Juffr. Bronkhorst alle achting voor Mevrouw Meadows verliest. Wat hebt gij mij te verdedigen bij haar? Vloek, vervloek mij. Waarlijk 'er zal meer noodig zijn, dan uw gesnater, om Santje weder op mij te bevredigen. Het is (want ik ben nog verrukt over haar moedig gedrag bij onze laatste bijeenkomst) het is een meisje van grooten moed en standvastigheid ... en zoo 'er eene gevonden wordt, die het hartelijk met de deugd meent, dan geloof ik, dat zij het waarachtig is. - Ik moet, schoon zij mij haat, haar regt doen, en al lagchten 'er duizend

{==199==} {>>pagina-aanduiding<<}

Saartjes Lindenberg mij om uit, ik gevoelde, in het midden van alles een' zekeren eerbied voor eene zoo schoone en ongelukkige (door mij alleen ongelukkige) en ik geloof, deugdzame Dame.... Ik wenschte, dat gij getuige geweest waart van het tooneel, toen zij zich aan het opgeschoven raam geplaatst had... Dan zoudt gij in hare wezenstrekken en oogen een vuur, in hare houding en stand eene beslotenheid gezien hebben, misschien grooter, althans edeler, dan de dapperste en kloekmoedigste krijgslieden bezielt, als zij den vijand onverschrokken aanvallen.... Ja Saartje! zooveel edelheid ... zooveel grootheid straalde van Susanna Bronkhorst af, dat ik, al was ik door haar niet buiten de mogelijkheid gesteld geworden, daar zij gereed stond, om het raam uit te springen, bezwaarlijk mijn stout ontwerp zou hebben kunnen voortzetten. - Gij ziet, dat mij zelfs de herinnering aan het dweepen zou kunnen brengen ... maar, basta hiermede!... De mijne zal, de mijne moet zij worden.... Hoor, Mevrouw Meadows moet zorgen, dat die ramen op de kamer van Santje zoo worden vastgemaakt, dat zij buiten de mogelijkheid gesteld wordt, om bij eene volgende kortaanstaande gelegenheid, zich uit overdreven kieschheid of kuischheid te barsten te springen. - Gij moet dit vooral voorzigtig aanleggen, want de meid is zoo slim, als of zij bij een van ons beide een

{==200==} {>>pagina-aanduiding<<}

lesje genomen had. Het spijt mij waarachtig, dat ik eene proef zal moeten nemen, om het hardnekkig ding te verrassen.... Tusschen beide vrees ik, dat zij, als ik mijn bezoek herhaal, en ik mij weder in eene dergelijke gelegenheid bevind, zich met een of ander beschadigend werktuig kwetsen, deerlijk kwetsen zou.... Ziet gij dus geen kans, om haar van alles, wat naar schaar of mes gelijkt te berooven. Bedenk, dat, bij de catastrophe van het stuk, een bloedig einde u ook niet zou gelijken - en dat, als alles door eene ijsselijke historie uitkwam, gij 'er ook leelijk voor zoudt kunnen opdraaijen. - Alle voorzigtigheid dus... en het zou mij dan ook, hoe fel ik ook bij vlagen op het trotsch schepsel gebeten ben, toch spijten, in gevalle zij haar schoon ligchaam door wanhoop verwoestte. - Ik kijk diep genoeg in uw ziel, Saartje! om te weten, dat hier onze gedachten en onze wenschen van elkander verschillen.... Maar, zijt ook in uwen haat, in uwe ijverzucht voorzigtig.... Voor allen leed, alle mishandeling, die gij het ongelukkig schepsel, buiten noodzakelijkheid, aandoet, zult gij boeten. Gij weet, ik heb uw lot en het lot van Toby in mijne handen. Zoo in tegendeel alles mij naar wensch gelukt met Susanna Bronkhorst, zijt dan verzekerd, dat ik mijn woord houden zal, want, behalve in één stuk, ben ik altijd gegewoon mijn woord te houden, dat weet gij.

{==201==} {>>pagina-aanduiding<<}

Gij hebt reeds aangevangen, met nu en dan van de onveiligheid der wegen door Geertruid aan Lise te laten vertellen. Gij moet den Tuinman door Joris ook in die gedachten brengen... Het zal u toch weinig moeite kosten, om hier of daar in het Westland een half dozijn boeren de handen en voeten te laten vastbinden, door uwe vertellingen namelijk, en gij zult daar bij wel waarschijnlijke gebeurtenissen weten te verzieren, die het verhaal nog aannemelijker maken. - Gij hebt, immers beter dan ik een zilversmidskas met gouden haarnaalden, bloedkoralen, beugels, enz. enz. in uw hoofd, die moet gij vooral de boerinnen laten ontnemen.... Nu uw vernuft is vruchtbaar genoeg. Vertel gij op den avond voor den bewusten dag, als gij haar verhaald zult hebben, dat mij de tuinknecht in de herberg te Loosduinen gezien heeft, het een of ander van die schromelijke landhistorietjes, met verachting van al de grollen, die Geertruid en Lise en wie niet al dagelijks om den tijd te dooden met elkander babbelen.
Gij begrijpt, Saartje! als ik eens het geluk heb, van bij u op uw Landgoed te logeren, dat gij dan Juffrouw Bronkhorst en mij nog al eenigen tijd als gasten houden kunt. O mijn plan, dat ik u, zoo in het voorbijgaan gemeld heb, is allerheerlijkst, en ik zie eene Lente te gemoet, die zelfs de hoogvliegendste dichterlijke verbeelding zoo bekoorlijk

{==202==} {>>pagina-aanduiding<<}

niet kan afschilderen. Ik heb mij nu aan Suse toch reeds laten zien, in een veel zachtaardiger en minzamer gedaante, dan zij mij, buiten de narpartij, ooit gezien heeft. Ik heb nu gelijk vader Jupiter, die zijn bliksems te huis liet, als hij Semele ging bezoeken, ook dat ontuig weggelaten - en ik denk Saartje, dat gij lang zult moeten praten, eer gij als eene andere Beroë Santje beweegt, om mij te verzoeken om mij eens in mijne volle wapenrusting te vertoonen. Nu Semeleetje kwam 'er dan deerlijk af.... Zoo, Santje! al wapende mij Juno Saartje, zult gij 'er niet afkomen. Ik vind dan die historietjes van vader Ovidius nog al plaisierig, maar als ik alles regt naga, weet ik toch niet, waarom men jongens, kinderen, die naauwelijks weten moesten, dat 'er onderscheide sekse in de wereld waren, zulke boeken, als Leerboeken op de Latijnsche scholen in handen duwt. Buiten een heks van een kindermeid, die mijne Mama 'er toe scheen gehuurd te hebben, om haren Louis vroegtijdiger dan noodig was daaromtrent te onderrigten, en de boeken, welke ik van den praeceptor, die mij private les gaf, in handen kreeg, zouden waarschijnlijk zekere driften veel langer bij mij gesluimerd hebben. Ja Minerva leeft zoo raar met haar kinders, als mijne Mama; want het is zoo onnoozel van die verstandige Dame, dat zij om de jongens eene doode taal te laten leeren, schandelijke en bijna onnatuurlijke min-
{==203==} {>>pagina-aanduiding<<}
narijtjes uit Ovidius Herscheppingen, of de zamenspraken van Romeinsche straathoeren, zoo als in de Comediën van Terentius, in handen geeft, als dat mijne Mama mij toevertrouwde aan een vrouwspersoon, dat mij, voor mijn veertiende jaar, het blozen verleerd heeft.... Wie weet welk een ander karel ik geworden was, als het noodlot mij de zoon van een' braven boer had laten worden; of ik thans niet, bevrijd van alle die onaardige tusschenmengsels, die toch het leven van plaisier heeft, als een rustig Landbouwer alle mijne ligchaams krachten besteedde, om tot nut van de maatschappij te werken... Als ik daar zoo over nadenk, Saartje! dan komen 'er zulke donkere wolken in mijn' geest op, en het slot van de historie is, dat ik mijn noodlot en mij zelven vervloek.... Zachtjes aan, (want ik moet toch weer met mijn ik vrienden worden, en daar is de mensch nog al wel van) zachtjes aan drijven dan die buijen over, en dan geloof ik, dat ik eigenlijk op zijn best ben; dan ga ik plannen vormen, hoe het in het vervolg aan te leggen, om al het bedrevene kwaad zoo wat bij te werken.
Onder die plans, waarmede ik uwe aandacht nu lastig vallen zal, behoort ook, om van Toby, die een heele groote plat wordt, en over u welhaast de baas zal zijn, een heel ander man te maken dan ik zelf ben. Gij schreeft mij in een van uwe vorige, dat hij van dag

{==204==} {>>pagina-aanduiding<<}

tot dag stouter en slimmer wordt, en dat hij van tijd tot tijd al eens een lesje van Santje kreeg. Ik geloof, dat de knaap hoe eer zoo beter geheel van onder vrouwelijk bestuur moet. Wij zijn dan zoo wij zijn; maar om nu dien jongen tot een Cartouche te laten opgroeijen, dat mag mij niet van het hart: of dat teêrheid of wat anders is, ik weet het niet. Mijn plan is, om hem u nog één jaar te laten, en dan zal ik hem bij den een of anderen boer in Gelderland of in het Stichtsche doen, en laten hem daar in den eenvoudigsten staat opgroeijen, tot dat hij een fiksche knaap geworden is, en dan, wat dan vraagt gij? - Dan moet hij op de kweekschool van zeevaart. - En dan? en dan? - Wel dan kan hij door den tijd zijn fortuin op zee gaan zoeken. - En als ik dan zoo vooruit denk, dan verheug ik mij als ik verbeeld, dat ik lees, hoe hij een goed figuur maakt, als een werkzaam lid van de burgerlijke Maatschappij.... Als ik u eens weê spreek, zal ik dat plan nader uitwerken. Mij dunkt het is zoo goed, dat ik het, evenwel zonder de namen, gerust aan de beoordeeling van mijne Koningin Susanna zou onderwerpen, en ik wed, dat zij het met hare vorstelijke goedkeuring bekrachtigde.
Maar ik word moe van al die vizevasen, die in mijne ziel zoo van lieverlede opgekomen zijn, zoo als de poppen in een ronsebons.

{==205==} {>>pagina-aanduiding<<}

Waar is de Polichinello die ze allen met een fikschen tik kan verdrijven. Ja! ja! daar komt hij - Welkom - welkom - mijne dartele Geleigeest, die daar voor eenige oogenblikken in een donkeren hoek van mijne ziel gekropen waart. - Paf! - paf! daar liggen alle die stichtelijke ontwerpen tegen den grond, en wie weet of 'er wel een het hart heeft, om den kop weêr naar boven te steken.... Wat luistert gij mij in, goede lieve geleigeest - ‘Niet op uw kamer te blijven hangen.’ - Waar dan heen! - ‘naar de Fransche Comedie’ - wat spelen zij - ‘Les Trois Sultanes’ - Bravo! Bravo! - ‘en 'er is heden avond een Bal in de Nieuwe Doelen.’ - Bravissimo! Bravissimo! Daar zullen de Haagsche schoonen voor bij mij defileren ... en ik durf zweren, dat 'er meer dan eene zijn zal, die ik de oogen van jaloezij zal doen flonkeren, eer het Bal half is afgeloopen. Gij weet, Saartje! mijn hoogste liefhebberij op zulke partijen is - dat ik de jonge Heertjes van spijt doe knarssetanden, en dat ik de meisjes van jaloezij tegen elkander doe gloeijen. - In het dansen heb ik het te ver gebragt, om ooit over eenige figuur te denken ... en ik heb dus ruim tijd, om allerhande kuren en sprongen te maken, terwijl mijn broddelende broêrtjes zich somtijds over dit of dat bekommeren ... die ik dan, wanneer zij meer of min aan het twijfelen zijn, zoo in het voorbij zweven, door

{==206==} {>>pagina-aanduiding<<}

een half verachtenden, half beklagenden blik nog meêr in de war help, terwijl ik die arme sloofjes, die 'er dan wat lief uit zien, 'er behendig doorsleep, al schuiven zij ellendig langs den grond. Ik verzeker een meisje, dat maar tamelijk walscht, dat zij Polly zeer nabij komt; zoo zij wat slim uit haar oogen kijkt, dat zij aanleg heeft, om eene andere Polly te worden; maar dat het haar alleen aan oefening ontbreekt.... En het slimste heksje zal mij gelooven ... want wie gelooft niet, zoowel onder mannen als vrouwen, dien man of die vrouw, die hen prijst.... De groote Heeren Wijsgeeren, die verhandelingen over de zelfsverloochening en nederigheid schrijven, en zich verbeelden, dat zij zich zelven verloochenen en dat zij nederig zijn, springen uit hunne leuningstoelen op van blijdschap, als zij geprezen worden, het mag zoo lomp zijn, als het wil ... en wie zou de lieve teedere schepseltjes van uwe sekse boven zulke bollen verheven willen hebben.... De lof is een zeker werkend vergift ... en men kan de dosis vrij wat groot nemen; hij smaakt zoo zoet, dat men de hoeveelheid, zij zij zoo groot men wil, zoo ras zij ingezwolgen is, altijd nog te klein acht... Hij heeft zelf de zonderlinge eigenschap, dat hoe meer men 'er van gebruikt, hoe begeeriger men 'er naar wordt.... En lieden, die dikwijls en zwaar geprezen worden krijgen een roes van verwaandheid,

{==207==} {>>pagina-aanduiding<<}

die voor de opmerkzamen even zigtbaar is, als die welke het gebruik van te veel wijn of sterken drank veroorzaakt. Ik ken maar een mensch, die 'er niet vatbaar voor schijnt ... maar zij is het toch zeker. Susanna Bronkhorst mag eene uitzondering in vele opzigten zijn - en tot nog toe ook in dit, maar - zij zal, niet altijd kan zij dat blijven... Ik geloof, dat de lof haar bij wijze van extract, in zeer kleine druppeltjes zal moeten worden toegediend ... zelfs zou ik dat extract wel onder verwijtingen willen vermengen ... nu daarvoor zal ik daarna zorgen....
Daar slaat het al zes uren ... ik moet mij nog wat aankleeden. - Nu als ik een bedrijf of twee van die Komedie gezien heb is het ook al wel.... Roxelane is toch een lieve rol - de meid is wel wat baldadig, maar dat heeft zij met meer van hare sekse gemeen. Jusqu'à revoir - jusqu'à revoir, Madame Lindenberg.

Votre

K.




{==208==} {>>pagina-aanduiding<<}

Honderd twintigste brief.

Mejuffr. Susanna Bronkhorst aan Madam Eleonora Gibbon.


Loosduinen, 14. Maart.

Mejuffrouw en hooggeachte Vriendin!

Sedert het voorgevallene tusschen Mevrouw Meadows ben ik nog niet van mijne kamer geweest, zoo door wezenlijke ongesteldheid, als om andere redenen. Daar het nu zondagmorgen, en Mevrouw Meadows uit wandelen is, en ik dus geheel vrij ben, grijp ik de pen op, om mij met u te onderhouden, mijne waarde, mijne eenige Vriendin, mag ik wel zeggen, die mij overgebleven is. Ik ben u wel zeer verpligt voor den troostrijken en voor mij zeer nuttigen brief. O hoe diep, hoe moederlijk deelt gij in denzelven in de noodlottige omstandigheden, die mij treffen, en welk een aangename troost is zulks voor een zoo ongelukkig mensch als ik ben! Hoe wel hebt gij ook gedaan met mij meer en meer en meer opmerkzaam te maken op Mevrouw Meadows! O die vrouw is thans bij mij zoo diep gedaald,

{==209==} {>>pagina-aanduiding<<}

dat ik wenschte haar nooit gekend te hebben. Zeker, zeker, lieve vriendin! is zij eene goede bekende van den Heer Kraaijestein.... Eene kleine toevalligheid heeft mij de zaak ontdekt ... en ik moet u die ontdekking melden, daar ik thans nog in staat ben, u die mede te deelen. Lise, mijne getrouwe Lise, was om een paar handschoenen, die ik beneden had laten liggen, toen ik Mevrouw Meadows zoo snel verlaten had, naar de eetzaal gegaan, en, terwijl zij daar naar zocht, dewijl ik niet wist, of ik die bij den schoorsteen of in een der vensterbanken had nedergelegd, stond de kleine Toby bij zijne Mama, en gelijk hij een kleine snapper is, praatte hij over velerlei dingen, maar zeide onder anderen: ‘Als mijn Heer Kraaijestein hier weêr komt ... zal hij dan Toby die zweep meêbrengen uit den Haag?’ ... Lise hoorde dit met verwondering; maar was toch slim genoeg, om van hare verwondering niets te laten blijken; evenwel Mevrouw Meadows zeide tegen haar ... ‘Die kinderen, die kinderen zijn veel oplettender, dan men van hun verwachten zou ... men zou zeggen hoe zijn ze zoo spoedig gevat op de namen.’ Hierop voerde Lise haar toe: ‘o Mevrouw! kinderpraat is niet na te gaan...’ waarop Mevr. Meadows liet volgen: ‘Ik ben maar blij Lise, dat Juffr. Bronkhorst 'er niet bij geweest is, want die zou mis-
{==210==} {>>pagina-aanduiding<<}
schien denken, dat de Heer Kraaijestein onderweg was van den Haag.... Zeg 'er haar daarom toch niets van.’
Toen Lise bij mij boven was gekomen, deed zij de deur oogenblikkelijk toe ... en verhaalde met veel verbaasdheid het gezegde van den kleinen Toby en het kort gesprek tusschen haar en Mevrouw Meadows, en ik kan u niet uitdrukken, hoe groot mijne ontroering was. Ik ben verraden, Lise! zeide ik, ik ben verraden.... Blijf gij mij getrouw.... ‘Tot in den dood,’ antwoordde de goede meid, terwijl de tranen in hare opregte oogen blonken. De Heer Kraaijestein is zeker eene goede bekende van Mevr. Meadows - Toby heeft in zijnen eenvoud naar hem gevraagd ... en het verbod, dat zij Lise gedaan heeft, stelt alles ... alles ... boven alle bedenkingen.... Dit besluit, Madam! schijnt wat te overhaast, maar als gij meêr weten zult, zult gij het geheel zamen vattende, mij bijvallen. Ik ben hier thans in eene soort van gevangenis, zonder dat ik hetzelve tot nog toe geweten heb, want heden morgen, toen Lise het ontbijt voor mij uit de keuken haalde, vroeg haar Geertruid, hoe of ik voer, en of ik nog zulke kuren had, om het raam te willen uitspringen; 'er lagchende bijvoegende: ‘Onze Mevrouw zal wel zorgen, Lise, dat 'er hier geen lijken komen door zulke luchtsprongen; als Juffrouw maar eens beneden is, heeft Joris

{==211==} {>>pagina-aanduiding<<}

orde, om de ramen toe te Spijkeren.’ O dat is mij een nieuw bewijs, lieve Madam! hoe alles ... alles hier zamen spant, om mij hier op te sluiten, mij te verraden, en mij aan mijnen vervolger over te leveren. Ik begin nu alles meer en meer zamen te voegen. Mevrouw Meadows was, als ik mij hetgeen 'er sedert de laatste weken heeft plaats gehad, duidelijk herinner, altijd op de zijde van Kraaijestein. Zij zocht hem altoos te verdedigen, althans steeds in het gunstigst licht te plaatsen.
Somtijds beschuldig ik echter mij zelve van ergdenkendheid, en vraag mij, of ik niet den slechtst mogelijken uitleg aan alles geve. - Foei, zeg ik dan tegen mij zelve. Is 'er wel bijna een onaangenamer karakter, dan dat van een' achterdochtigen! Hij is het, die alle, zelfs de onschuldigste bedrijven, met een donker oog beschouwt, die aan de voorwerpen die kleuren leent, welke zijn menschenhatende verbeelding in zijne benevelde hersens schildert, maar hoeveel afschuwelijks dat karakter hebbe, ik vrees, zoo ik lang in deze omstandigheden verkeere, dat het mij meer en meer natuurlijk worden zal. Hoe plagt mij niet eene gulle openhartigheid eige te zijn ... en nu ... ingetrokken, schier wantrouwende ... alle zelfs mijne weldoenders wantrouwende. Somtijds sta ik, ondanks alle de schijnbaarheden, die Mevrouw Meadows tegen zich heeft in den wil, om, overeenkomstig de oorspronkelijke

{==212==} {>>pagina-aanduiding<<}

opregtheid van mijn karakter, haar vlak op te vragen, of zij, en zoo ja, in welke betrekkingen zij tot den Heer Kraaijestein staat. Zeker zal 'er dan een hevige storm waaijen, want Mevrouw Meadows stuift ligt op ... en kan, als zij op haar zeer geraakt is, heel heftig zijn. Ik ben, gelijk gij weet, gansch geen liefhebster van gekibbel of gekijf, daar ik, zooveel mogelijk, altijd onthoude, hoe gij mij meermalen gezegd hebt, dat daar het gekibbel en gekijf, dat op groen- en vischmarkten voorvalt, ieder van eenig gevoel en smaak die plaatsen schuwen doet; dezelve nog hatelijker zijn, op visites en zamenkomsten van fatsoenlijke Dames, daar men onderstellen moet, dat die Dames eene veel betere opvoeding en meer bestuur over hare driften geleerd hadden, dan de vischwijven en appelvrouwen. Ik vrees, lieve Madam! dat het ongeacht uwe les tusschen mij en Mevr. Meadows 'er toe zal komen.... Maar ik zie 'er tegen op, en ik vraag mij zelve, welke zullen de gevolgen zijn? Hoe het uitvalt, voor mij altijd ellendig. Immers, indien, zoo als ik wensch, schoon mijn ergdenkend hart mij verbiedt, om het te gelooven, immers, indien Mevrouw Meadows geheel onschuldig is, hoe fel verbolgen zal zij dan op mij worden, als ik haar verdenk van eene heimelijke kennis te hebben aan, en eene, medestandster te zijn van Kraaijestein. De minste wenk, dien ik daar-
{==213==} {>>pagina-aanduiding<<}
van geef, moet bij eene vrouw, die zoo op haar point d'honneur gesteld is, op eene volstrekte vriendschapsbreuk uitloopen ... en wat moet 'er dan van mij worden ... waarheen zal ik dan mijne toevlugt nemen?... nergens, immers nergens kan ik mij dit oogenblik heen begeven ... en heeft 'er, zoo als ik vrees, waarlijk iets plaats tusschen Mevrouw Meadows en den Heer Kraaijestein ten mijnen aanzien, zal zich dan eene zoo schrandere vrouw, als Mevrouw Meadows is, niet voor een zoo onervaren meisje, als ik ben, zoodanig weten te maskeren, dat ik 'er niets van kan ontdekken, en zal dan mijn toestand niet nog gevaarlijker worden dan hij tot nu toe geweest is? - Maar onderstel, dat ik ontdek, dat zij tot eene zamenzwering van Kraaijestein tegen mij behoort.... Wat zal mij die kennis baten? Waartoe zal die mij anders kunnen strekken, dan om mij te overtuigen van de dringende noodzakelijkheid van iets, waarvan ik te voren reeds, uit hoofde van andere omstandigheden, mij ten volkomenste overreed hield, om namelijk hoe eer zoo beter deze plaats te verlaten ... maar dan val ik oogenblikkelijk terug tot dezelfde zwarigheid, waarheen ik mij begeven zal.
O mijn dierbare, mijne eenige Vriendin! hoeveel lijd ik onder dit alles, ik geloof, meer dan ik uit kan staan. Althans ik heb den laatsten nacht eene vrij hevige koorts gehad: en ik ge-
{==214==} {>>pagina-aanduiding<<}
voel dat mijn geheel gestel in wanorde is. Ik heb, toen de koorts in het opkomen was, zoo vertelt mij Lise, die mij heeft opgepast, zeer akelige gezegden gedaan ... die, zoo als de goede meid zich uitdrukte, veel naar die van een disperaat mensch geleken. Ik geloof waarlijk, dat zij wel gelijk zal hebben, want ik heb al de kracht van rede en godsdienst noodig, om niet tot wanhoop te vervallen ... en wanneer door ligchamelijke ongesteldheid de rede dan belet wordt om haar gezag te oefenen, dan geloof ik gaarne, dat ik zeer buitensporige uitdrukkingen kan doen.... Ik weet wel, dat ik zeer vreemde droomen gehad heb, maar gij weet, dat ik daaraan niets hechte. - Ik heb onder anderen mijne lieve Mama duidelijk gezien: zoo duidelijk, als ik mij haar wakende niet kan voor den geest brengen ... ik zag tevens de tegenwoordige huisvrouw van mijn Papa ook levendig genoeg ... en ik verbeeldde mij, dat de eerste bij de laatste voor mij en Wimpje smeekte.... Wat? kon ik niet verstaan ... dan zag ik Charlotte ... maar wat vermoei ik u met de niet zamenhangende ijlhoofdigheden van door koorts verbijsterde hersens, die toch niets zijn dan ijdele inbeeldingen ... en waarlijk ik vrees, dat 'er wezenlijkheden genoeg voor mij zijn, om mij over te bekommeren.... Buiten pijn in het hoofd ben ik thans zeer wel ... maar zacht! ik hoor iemand den trap komen opstomme-
{==215==} {>>pagina-aanduiding<<}
len ... ik zul mijne pen zoolang nederleggen... -
Het was de kleine Toby - o lieve Madam! - Hoe ben ik ontroerd ... ik ben naauwelijks in staat, om geregeld te schrijven wat ik ontdekte... o Lise heeft gelijk! De kleine Toby kwam met zijn' getrouwen Lord bij mij op de kamer - en het goede beest gebruikte hij nu voor zijn paard.... ‘Zoo Toby,’ zeide ik, ‘rijdt gij zoo op Lord.... Ik ben blij, dat gij geen zweep hebt.’ (Ik wil u niet ontkennen Madam Gibbon, dat ik dit voorwerp noemde, om na te sporen, of ik misschien uit den kleinen iets kon ontdekken.)
Toby: Als ik mijne nieuwe zweep krijg, dan zal hij 'er toch tik meê hebben.
Ik: Van uwe Mama zult gij toch die zweep niet krijgen.
Toby: Neen, Tante Bronkhorst! van mijn Heer Kraaijestein, als die uit den Haag komt ... maar Mama heeft gezeid, dat ik niemand mag vertellen, dat ik van hem een zweep zal krijgen.
Ik: Wanneer zou de Heer Kraaijestein uit den Haag komen?
Toby: Van-avond; of morgen, heeft Mama gister gezeid - en het is immers van daag zondag?...
Ik: Houdt ge niet groot van den Heer Kraaijestein....
Toby: O heel groot, Tante Bronkhorst!

{==216==} {>>pagina-aanduiding<<}

in den Haag heeft hij mij een goud horlogie gegeven, dat Mama voor mij bewaart....
En hiermede nam Toby weder afscheid en vertrok met Lord van de trappen....
O ik voel 'er veel van, dat ik meer of min het kind heb uitgelokt, om zijne moeder te beklappen ... maar mijne omstandigheden ... regtvaardigen mij die niet tegen eene vrouw als Mevrouw Meadows?... nu, Madam! nu is 'er geen twijfel meêr ... Mevrouw Meadows is de medestandster van Kraaijestein... o hoe vreesselijk ... hoe vreesselijk is mijne ontdekking! - Ik moet weg ... ik moet uit dit huis ... ik moet uit het bereik van eene zoo ondeugende verraderes ... als die Mevrouw Meadows.... Maar hoe zal ik die arglistige vrouw ont vlugten?... God geef mij raad en krachten.... Lieve Madam! gij zijt de eenige in de wereld, die mijnen toestand kent ... Gij zijt buiten staat, om mij raad te geven ... en tot u kan ik mijne roevlugt niet nemen. Op het oogenblik zal ik mijne trouwe Lise boven schellen, en het braaf meisje alles openbaren.... Ik zal zorgen, dat zij, voor dat Mevrouw Meadows, terug komt ... dezen brief bij den boer Krijn Veldman gebragt heeft, die zal hem door een van zijn kinderen wel naar den den Haag laten brengen. Dan ontvangt gij dien brief zeker nog voor den avond, en Joris de tuinknecht gaat niet voor morgen of overmorgen naar de stad...

{==217==} {>>pagina-aanduiding<<}

o hoe verlegen ben ik thans om goeden raad ... wat zou ik niet willen geven, om u vijf minuten te spreken.... Bedenk, Madam! Mevrouw Meadows en de Heer Kraaijestein - goede gemeenzame kennissen - en heden of morgen wordt hij weder hier verwacht ... wat moet ik doen? - o daar gij mij niet helpen kunt, lieve moederlijke Vriendin bid voor

Uwe ongelukkige

Suse.

P.S. Ik sluit u ook bij dezen in den brief van uwen achtingwaardigen Neef de Klerk. - Ik heb dien met aandoening gelezen. - God maak zijn reis voorts gelukkig! - Die daad aan dien ongelukkigen matroos stemt volkomen zamen met de edele gevoelens bij ons gesprek aan den dag gelegd. - Als gij Juffrouw Elzevier spreekt, zeg haar dan niet, hoe ongelukkig ik ben. - Al voel ik de oude vriendschap niet voor haar; ik geloof, dat zij mijn deerlijken toestand zich te veel zou aantrekken. -




{==218==} {>>pagina-aanduiding<<}

Honderd een en twintigste brief.

Mejuffr. Sara Lindenberg aan den Heer Louis Kraaijestein in den Haag.


Loosduinen, Zondag namiddag ten 1 uur den 14. Maart.

Ik schrijf u dezen in vliegende haast; - opdat gij uw tegen morgen ontworpen plan nog dezen nacht zult volvoeren.... 't Is tusschen mij en Sanne tot hooge woorden gekomen.... Zij wil volstrekt niet langer, dan heden blijven, ik heb haar van daag met moeite gehouden, omdat zij wat ongesteld is, maar, maar zij wil en zal morgen naar Amsterdam ... het ga, hoe het ga. Enfin! gij weet, wat u te doen staat, om te maken, dat de slimme vogel u niet voor altijd ohtvliege.... Nu of nooit.... Denk daar aan.... Ik zend dezen met uwen schildknaap Joris. -

S.L.

P.S. Gij zult alles wat secuur moeten nemen, want ik geloof, dat zij alles vermoedt.




{==219==} {>>pagina-aanduiding<<}

Honderd twee en twintigste brief.

De Heer Louis Kraaijestein aan den Heer Pieter de Graaf.


Zondag namiddag ten 2 uur, den Haag, 14. Maart.

Al zat gij in een slaap zoo diep als die van Epimenides, of die van den Stolwijkschen boer ... terwijl gij uw middag-uil knapt.... Wakker moet gij worden. - Ik heb George belast, dat hij zoeken moet tot zoo lang, dat hij u vindt. - Allarm! allarm! - mijne choone Dulcinea is in de war met Saartje; en zij wil morgen het kasteel van Toboze alias Loosduinen ontvluchten. - Allarm! allarm! alles, in plaats van morgen, op 't oogenblik op de been. - Vliegens te paard naar den Haag - met Tijs, Kees en Janus, en vergeet Bram Verdonk niet. - Ik tril van haast en brand van ongeduld.... Wij zullen alles overleggen.... Ik hoop, dat de Adelijke u niet beletten zal, om van de partij te zijn.... Maar zeg toch aan de andere schepsels, dat zij niet te dol zijn ... dat zij zich zelf niet in verlegenheid brengen.... Ik wenschte,

{==220==} {>>pagina-aanduiding<<}

dat het al avond, dat het al nacht was.... 't Zon eeuwig jammer zijn, als de d..... podagra u zou beletten meê te gaan... Adieu! adieu! -

T.T.

L.K.

P.S. Ik maak staat, dat gij niet later dan half 7 in mijn Logement zult zijn met de andere vrienden.




{==221==} {>>pagina-aanduiding<<}

Honderd drie en twintigste brief.

Mejuffr. Susanna Bronkhorst aan Madam Eleonora Gibbon.


Voorschoten, Maandag den 15. Maart's morgens ten 8 uur.

Lieve Madam!

Ontkomen - God zij geloofd! - ontkomen is uwe Suse ... ik ben de handen van die booze menschen ontvlugt ... en dit is het eerste oogenblik, dat ik in staat ben aan u te schrijven.... Met de eenige pen, die de man heeft kan ik naauwelijks leesbare letters maken, en mijne handen ... alle mijne leden beven... God weet, wat het overige van den dag zal opleveren.... Thans ben ik bij goede lieden, en, terwijl ik eenig ontbijt tracht te gebruiken, schrijf ik u dezen, omdat gij toch kennis zoudt dragen, hoe het met mij geloopen is, en opdat gij geen brieven meêr naar het Buitenverblijf van de ondeugende Mevr. Meadows zendt. Laat zij nooit weder onder uw dak komen; dat die snoode nooit weder uwen drempel bezoedele! - Eene vrouw immers, die met een Kaaijestein tegen een onschuldig meisje kan zamen-
{==222==} {>>pagina-aanduiding<<}
spannen is nog slechter dan Kraaijestein zelf ... maar o ik zou u schrijven, wat 'er sedert gister middag met mij gebeurd is.... O mijn arm hoofd ... hoe klopt het mij van al die ontroeringen, die ik heb uitgestaan ... en toch mijne lieve moeder Gibbon moet alles, alles weten. -
Gister voormiddag, na dat ik uw brief gesloten had, riep ik Lise bij mij, om uw' brief te bezorgen, en verhaalde de goede meid, wat ik van Toby gehoord had ... en na wat overlegs besloot ik, het mogt dan gaan hoe het wilde, nog dien dag het Buitenverblijf te verlaten.... Ik zou bij Mevrouw Meadows beproeven, of zij mij met eene koets wilde laten gaan, en zoo dat mislukte, zou ik 's avonds mij verkleed wegmaken; want Lise zou het pakje van de oudste Dochter van den boer Veldman, die omtrent van mijne grootte is, leenen, onder voorwendsel, dat zij dezen avond zich eens uit de grap verkleeden en zoo haar kameraad Geertruid foppen zou. Ik had daar en boven besloten, om, het ging hoe het ging, mijne kamer niet te verlaten, omdat mij de eenige weg van ontvlugting door het toespijkeren der ramen niet zou benomen worden, en bleef dus, toen Mevrouw Meadows terug kwam, boven. Dit was de oorzaak, dat zij weldra bij mij kwam, en mij nog ongekleed vindende gedroeg zij zich, als of zij verwonderd was. ‘Ik had gehoopt,’

{==223==} {>>pagina-aanduiding<<}

zoo begon zij, ‘dat ik heden weder uw aangenaam gezelschap zou genoten hebben ... maar naar uw kleeding te oordeelen, zijt gij niet voornemens om beneden te komen.’ Ik was zoodanig verbitterd tegen haar, dat ik naauwelijks in staat was, om mij te bedwingen. Eindelijk zeide ik: ‘'t Is met mij nog bij lang na niet in orde, Mevrouw! maar ik zal hier ook niet beteren, na alles wat 'er gebeurd is, en ik heb dus besloten, om mij dezen dag nog met een koets naar Amsterdam te laten brengen; ik verzoek u dus, dat gij den Tuinknecht oogenblikkelijk naar den Haag zendt en dat hij voor mij een koets uit den Haag laat komen.’ ... (Ik zeide dit gedeeltelijk, om eens te beproeven, wat zij hier op zou aanvoeren, en ook gedeeltelijk met oogmerk, om, zoo zij het tegen mijne verwachting toestond, als dan naar Amsterdam op die wijze te vertrekken, daar ik volstrekt besloten had gisteren Loosduinen te verlaten.) Maar welke oogen zette Mevrouw Meadows op, toen zij dat besluit hoorde... ‘Hoe, Mejuffrouw!’ vroeg zij, ‘zoudt gij mij zoo verlaten.... Ik moet zeggen, dat ik mij ten hoogste in u bedrogen heb...’
Ik: Ik geloof, Mevrouw! dat wij met elkander bedrogen zijn, en daarom zal het best wezen, dat wij elkander hoe eer hoe beter verlaten ... en ik mij naar Amsterdam terug begeve; 'er

{==224==} {>>pagina-aanduiding<<}

moge dan van komen wat het wil: ik zal het maar wagen... Mijn toestand kan niet veel verslimmeren, en ik zal althans te Amsterdam, hoe voor het overige mijn lot daar ook wezen mag, ten minsten veiliger zijn, tegen de aanslagen van den Heer Kraaijestein.
Mevr. Meadows: Ik sta versteld, Mejuffrouw! dat eene Dame van uw verstand zich zoo zonder rede bevreesd kan maken voor een' man, die zich bij zijne laatste bijeenkomst op grooter afstand van u schijnt gehouden te hebben, dan anders de gelegenheid hem scheen aan de hand te geven, die toch door de heele wereld met zulke zwarte kleuren geschilderd wordt.
Ik: Spreek mij toch niet in eenigzins gunstige bewoordingen van dien booswicht, dien ik alleen van mij geweerd heb, door hem te dreigen met een poging tot mijne ontvlugting te wagen, die misschien op mijn dood of grooter ongeluk zou uitgeloopen hebben. In het kort, Mevrouw! ik wil niet langer zijn op eene plaats, waar ik in de mogelijkheid ben, dat ik door Kraaijestein overvallen worde. Ik moet van hier, Mevrouw! en ik herhaal u mijn verzoek, dat gij op het oogenblik den Tuinknecht naar den Haag zendt, om de koets voor mij te doen komen.
Mevr. Meadows: En of gij hoog springt, of laag, Mejuffrouw! van daag zult gij niet

{==225==} {>>pagina-aanduiding<<}

vertrekken ... dat lijdt mijne eere niet ... (na zich een oogenblik te bedenken) als gij dan volstrekt wilt en zult vertrekken.
Ik: Ik wil en zal vertrekken....
Mevr. Meadows: Dan zal ik u morgen in de koets vergezellen naar Amsterdam; schoon gij uwe pligten ten mijnen aanzien verwaarloost, zal ik u, die anders zoo haarfijn alles op uwe moreel goudschaaltje weegt, toonen, dat ik ook weet wat mijn pligt is.... Ik wil u niet tegen uw dank houden, dat is wel ver van mij, maar u op een fatsoenlijke wijze laten vertrekken. Mevr. Meadows moet toonen, dat, zoo men ten haren opzigte de eguards verliest, zij die echter omtrent anderen weet waar te nemen.
Ik: (mij gelatende als of ik in hare beschikkingen eenigzins berustte.) Ik zal uit hoofde van mijne ongesteldheid niet veel op die scherpe gezegden antwoorden. - En daar gij de meester over mijn persone toch verkiest te spelen, mij uwe schikking laten welgevallen ... maar gelief dan toch te zorgen, dat de koets morgen vroegtijdig kome....
Mevr. Meadows: Dat beloof ik u, Mejuffrouw! morgen vroegtijdig zal zij hier zijn.
Zoo scheidden wij van elkander, daar zij zich naar beneden haastte, waar zij, volgens berigt van Lise, want ik vond dat ik nu vrijheid had, om haar in alle opzigten na te laten sporen, eenige oogenblikken in haar

{==226==} {>>pagina-aanduiding<<}

kabinet opsloot, waar zij den tuinknecht Joris bij zich liet komen, die, zoo als Lise uit Geertruid begrepen had, naar den Haag vertrokken was.
's Middags liet Mevrouw Meadows mij bij zich beneden vragen, maar ik uit hoofde van mijne ongesteldheid mijne verschooning maken, en Lise bragt mij het eten boven, en met een het bundeltje kleêren, dat zij van de Dochter van Veldman geleend had. Zij verzekerde mij tevens, dat zij aan het gefluister, dat 'er tusschen Geertruid en Joris plaats had, had kunnen merken, dat 'er iets bijzonzonders in til was. - Het een bij het ander genomen verzekerde mij, dat heden avond Kraaijestein zou terug keeren, en ik moest echter den avond afwachten, eer ik mijne ontvlugting durfde te ondernemen.... Lise zou mij daarin behulpzaam zijn, door zooras het avond wezen zou, daar gelukkig de maan niet vroeg opkwam, de ladder voor een der vensters van mijne kamer te plaatsen. Ik liet Mevrouw Meadows weten, dat mijne hoofdpijn verslimmerde, en ik dus zou beproeven, of ik wat rusten kon. Even na half vijf ure ontving ik nog een kort bezoek van haar; maar ik gaf haar, met mijne hand onder het hoofd zittende, slechts weinig antwoord ... en zij scheidde met de betuiging van den wensch, dat zij mij morgen beter zou vinden; dat zij van den tuinknecht berigt had, dat de koets ten tien

{==227==} {>>pagina-aanduiding<<}

ure komen zou. Ik maakte haar een kompliment voor de genomen moeite, en zij verliet mij.... Lise liep af en aan. En toen Mevrouw Meadows bij het licht was gaan zitten, en Lise mij dat had bovengebragt, trok ik de kleederen van Pleuntje Veldman aan ... o wat stond ik uit, terwijl ik bezig was, om mij tot deze vlugt te bereiden, die mij echter mijn eer en pligt geboden.... Ik stak mijn ring en het weinigje geld, dat ik nog overig had, bij mij, en maakte een klein pakje met nachtgoed. - Ik gaf Lise den sleutel van mijn koffer, waarin mijne kleederen waren. - Ik begon te schreijen, toen ik mij zelve beschouwde in den spiegel, zoo uitgedoscht als ik tegenwoordig ben.... O hoe dikwijls was ik nog in den wil, om de kleederen weêr uit te trekken ... en daar Kraaijestein nog niet gekomen was, den dag van heden af te wachten.... Mevrouw Meadows zou toch zoo heel slecht niet zijn ... zij had mij haar woord gegeven van morgen ... maar aan de andere zijde, alles was nu voorbereid ... Lise had bij den goeden Veldman vernomen naar een klein Logementje, waar zijne vrouw of dochter voor een enkele maal, als zij in den Haag bleven, logeerden.... Het was nu half acht geworden, dus kon ik gemakkelijk ten negen ure in den Haag zijn.... O hoe wenschte ik op dat tijdstip, eene raadsvrouw te hebben.... Hoe bad ik deze oogen-
{==228==} {>>pagina-aanduiding<<}
blikken den Hemel om moed en versterking... Wat liep ik oneindig dikwijls naar het raam, waarvoor Lise de ladder geschoven had. Eindelijk nam ik, terwijl Lise den trap opkwam, mijn besluit, en schoof het raam zachtkens open.... O Lise! Lise! zeide ik, toen zij op de kamer kwam ... mijn hart slaat geweldig ... ik vrees ... ik vrees ... dat ik het niet zal kunnen uitvoeren. ‘Gij moet heen, lieve Juffrouw! gij moet heen,’ zeide de meid, ‘ik kan, ik durf u alles niet zeggen, maar nog heden avond komt vast de Heer Kraaijestein.’ Ik vroeg haar, hoe zij het maken zou, als ik weg was.... Zij gaf mij zeer cordaat te verstaan, dat zij mijn afzijn zoolang geheim zou houden, als mogelijk, en dat zij zich geheel onkundig in alles houden zou ... en, zoo het mogelijk was, alles tot morgen ochtend verborgen laten. - In het midden van mijnen angst kwam mij het voorbeeld van Elsje van Houwening in mijnen geest op.... Trouwe Lise! zeide ik, en gaf haar een kus - Trouwe Lise - God vergelde u hetgeen gij aan mij doet ... help mij bij het uitklimmen van het raam.... Ik was geheel ontroering, en Lise zeide fluisterende: ‘Voorzigtig maar, lieve Juffrouw! gij behoeft niet te vreezen, de leêr staat goed - maar gij zult immers, als gij in veiligheid zijt, mij weten laten, waar gij zijt; schrijf maar een klein briefje aan Betje van Gies-
{==229==} {>>pagina-aanduiding<<}
sen Mutsenmaakster in de Gravestraat ... want als gij weg zijt, zal ik hier niet lang banken....’ En nu stapte ik het raam uit, Lise hieldt mij zooveel vast als mogelijk was, en ik kwam gelukkig beneden. Er was van het daglicht niets meer overig en de lucht vol buijen. Ik had maar twee- of driemaal van het Buiten geweest en was zoodanig ontsteld, dat ik mij met moeite herinnerde, hoe ik best den weg naar den uitgang vinden zou. Ik hoorde Lord, die waarschijnlijk eenige ongewone beweging vernomen had, blaffen, en verhaastte nog den spoed, dien ik reeds gemaakt had. Aan het hek gekomen maakte ik mij zeer verlegen, of het reeds gesloten zou zijn, maar tot mijn groote vreugde ging de deur bij het eerste draaijen open en ik bevond mij nu op den weg van Loosduinen. -
Hoe zal ik u de aandoeningen beschrijven, die mij dat oogenblik eensklaps overvielen. Eenzaam, van elk verlaten, in duisternis, een ontwerp koesterende om den volgenden dag eenen stouten stap ter verzoening bij mijnen Papa te wagen.... Onzeker wat 'er den volgenden nacht van mij worden zou, sloeg ik werktuigelijk den weg op naar den Haag. Ik nam eerst voor, om, zoo ras ik in den Haag zou komen, mijne toevlugt bij u te nemen, maar ik herinnerde mij aan ons afscheid, en ik zoude, zonder uwe toestemming volstrekt geen gebruik van uw huis maken ...

{==230==} {>>pagina-aanduiding<<}

en hoedanig een voorkomen zou ik hebben, in mijn tegenwoordige kleeding! Aan hoeveel opspraak zou dat uw huis niet blootstellen? Dus ik kon niet besluiten, om in hetzelve mijn intrek te nemen. Schoon ik, gelijk gij weet, van geen zeer vreesachtig gestel ben, was ik nu zoo geheel aan mij zelven overgelaten vol bekommering.... Het blaffen der honden op de afgelegen boerenwoningen, het ruischen van de wind door het bladerlooze geboomte, de enkele menschen, die mij ontmoetten; alles deedt mij van angst zweeten ... nu eens verhaastte ik mijnen tred ... dan weder ging ik langzamer voort ... nu was ik geheel neerslachtig en wanhopig over het toekomende: - dan weder beurde ik mij op met de troostrijke gedachte, dat ik althans mijnen vervolger en eene snoode medestandster ontkomen was. Somtijds bekommerde ik mij over Lise ... want ik vrees dat Mevrouw Meadows wel in staat zal zijn, om als zij mijne vlugt ontdekt, dat goede meisje te mishandelen.... Somtijds juichte ik mij zelve toe over deze zoo wel geslaagde list ... maar deze streeling der eigenliefde hield spoedig op, wanneer ik mijne oogen vestigde op de toekomst.... Niet ver van den Haag ontmoetten mij eenige Heeren te paard ... die een verschrikkelijk getier maakten - en ik verbeeldde mij ... en toen was het als of ik van mijn hoofd tot mijne voeten verstijfde, dat ik de stem van den Heer Kraaijestein

{==231==} {>>pagina-aanduiding<<}

onder dezelve hoorde. - Ik kroop op zijde van den weg achter een' boom - en, zoo snelde mij die troep voorbij.... Ik bleef verscheide minuten tegen den boom rusten ... en toen ik ze naauwelijks meer hooren kon, verliet ik mijne schuilplaats... Eindelijk verheugde ik mij, dat ik den langen donkeren Loosduinschen weg ten einde was, en dat ik de lantarens van den Haag zag branden.... Ik was zeer vermoeid, en geloof, dat ik 'er ellendig verwilderd uitzag. Eindelijk vond ik, schoon met moeite, het Logementje, dat mijn getrouwe Lise voor mij had opgespeurd. Nog eenigen tijd stond ik mij te bedenken, of ik het niet liever wagen zou, om mij naar u te begeven.... Één nacht huisvestens zoudt gij mij toch niet weigeren; maar de moed ontzonk mij weder ... en ik wilde mij, in dezen vernederden staat niet aan u en vooral niet aan uwe eleves vertoonen. Ik besloot dan aan het huis aan te kloppen. Een bejaard man, die 'er vrij vreemd uit zag, deed de deur open - en vroeg mij: ‘Meisjemaat, wat is 'er van jouw dienst?’ Ik vroeg, zeker bedremmeld, ‘Man: kan ik hier dezen nacht slapen?’ ‘Dat weet ik niet kindlief,’ zeide hij: ‘of gij hier zult, kunnen slapen.’
Ik: Mij was gezegd, dat hier een Logement was....
Hij: Ja hier is logijs, kindlief! maar ik weet immers niet, als gij te bed zijt, of gij zult

{==232==} {>>pagina-aanduiding<<}

kunnen slapen... Maar kom in ... kom in ... ik laat nooit mijn gasten aan de deur staan. Wat zie jij 'er ellendig verwaaid uit ...
Ik: Ja ik heb wat hard geloopen ... en het weer is onstuimig ...
Hij: Ja! ja! meisje! Een natte Maart is goud waard.... Maar zult gij niet wat gebruiken? ga in het Saletje....
Ik: Geef mij wat koffij....
Hij: Best ... best, ik zal mijne dochter roepen....
Nu kwam de Dochter voor den dag. Dit meisje zette heele groote oogen, toen zij mij zag ... en terwijl zij mij de koffij bragt en mij een boterham maakte, vroeg zij: ‘Waarvan daan ik kwam?’ Dat ik kortaf beantwoordde, zeggende, dat ik uit het Westland kwam - en dat ik morgen ochtend met de eerste schuit naar Leyden wilde vertrekken en verder op moest, dat ik heel vermoeid was, en dus naar rust verlangde.... Het meisje bragt mij nu in een klein vertrekje, met een klein eindje kaars - en kon niet nalaten te zeggen: ‘Ik geloof niet, dat gij altijd een boerin geweest zijt....’ Dat kunt gij wel raden antwoordde ik ... maar het loopt met de menschen wonderlijk in de wereld.... Zorg toch, dat ik morgen voor vier uur geroepen word, want ik meen wel te weten, dat de schuit ten half vijf vaart. - ‘Ik beloof het u,’ zeide het meisje - en vertrok.... Nu was ik geheel

{==233==} {>>pagina-aanduiding<<}

aan mij zelve overgelaten.... Misschien was dit de eerste maal van mijn leven, dat niemand van mijne naastbestaanden, of vrienden wist, waar ik mij bevond. Lise was de eenige, die het gissen kon.... O hoe zal ik u uitdrukken, lieve Madam! wat 'er in mijn hoofd en in mijn hart omging. Ik legde mij wel neêr op een bed, zoo hard, als ik nimmer gevoeld had, en ik hoopte dat ik door vermoeidheid in slaap zou storten, maar mijn geest was zoodanig in beweging, mijne gedachten volgden elkander met zulk eene levendigheid en snelheid op, dat het mij volstrekt onmogelijk was, den slaap te vatten ... mijn hart klopte geweldig, en hoe ik mijn hoofd ook nederleide, tot rust kon ik niet komen. Ik telde alle half uren de klok van de Groote Kerk. En, schoon ik voor den volgenden dag vreesde, verlangde ik naar den voortgang van den tijd. Wanneer mijn angst tot zeker toppunt klom, zocht ik mij te troosten door het denkbeeld, welk een vreesselijk gevaar ik ontkomen was ... en bad verder God om moed en krachten. De nacht raakte zooverre om; een kwartier voor vier ure werd ik gewekt.... Ik kleedde mij aan in het boerinnen pakje, dat mij vrij wat moeite koste - en na het gebruik van een glas melk en water, (want eten kon ik niet) trok ik even voor vier ure de deur uit.... Hoe vreemd was het mij bij nacht alleen door de straten van den Haag te zwerven.... Over

{==234==} {>>pagina-aanduiding<<}

het Hof gaande en door de hofpoort komende moest ik een weinigje last lijden van de soldaten, die daar op de wacht lagen. - ‘Ha! ha! boerinnetje!’ zeide 'er een - met een aantal onhebbelijke uitdrukkingen, die mij mijne schreden deden verhaasten. Bij nader bedenken echter verdween mijne vrees, daar ik begreep, dat ik van die lieden geen overlast zou lijden, die toch aan die plaats verbonden waren; en ik vergaf hen hunne onbehoorlijke taal, daar het te veel gevergd zou zijn van hun iets beters te verwachten, die door zoovelen uit hunnen stand, boven hun gesteld en in rang verheven, in beestachtige grofheden worden voorgegaan, waarin ze somtijds meer hun roem schijnen te stellen, dan in het geven van blijken van edelmoedigheid en heldendeugd. - Ik kwam aan de Leydsche schuit, en het had weinig verscheeld, of ik was, vergetende de persoon, die ik verbeeldde, in de roef gegaan; maar ik bedacht mij nog, en stapte in het ruim van de schuit, waarin ik mij tegen de roef aan in een hoekje nederzette. Nadat ik ruim een half uur gevaren had, hoorde ik de schuit aanleggen, en drie of vier manspersonen met een verschrikkelijk gevloek en gezwets zich in den stuurstoel werpen.... De een zei: ‘dat ik aan den tuinman mijn paard heb moeten leenen, en gij het uwe aan dien verv.... George ... maar Kraaijestein was als of 'er duizend levende

{==235==} {>>pagina-aanduiding<<}

duivels in hem gevaren waren.... Dat die kanalje van een meid hem zoo .... en zoo -’ o ik kan u niet schrijven welke woorden men gebruikte.... In 't kort (want ik word vermoeid van het alles te herdenken... Ik luisterde, daar ik, behalve een paar boeren, die gerust lagen te slapen, alleen in het ruim was, alles af) ik vernam, dat in de roef eenige van de vrienden van den ondeugenden Kraaijestein zich bevonden, die in de afgrijsselijkste uitdrukkingen, en in onbeschoftheden elkander de loef afstekende, van eene onderneming spraken, die zij gedaan hadden op een Buiten aan den Loosduinschen weg, die vruchteloos was afgeloopen, omdat Kraaijestein in plaats van mij een dienstmeisje gevonden had. - Zij spraken veel maar zeer afgebroken over zijne woede tegen mij - en tegen Saartje Lindenberg. - Hoe dit 'er bij te pas kwam weet ik niet: zij wenschten bij herhaling, dat zij mij maar mogten vinden, - dat allerhande nasporingen naar mij gedaan werden, enz. enz. Gij kunt denken, hoe ik gesteld was, daar mij maar een dun schotje van die medestanders van den ondeugenden man afscheidde. - Eer wij aan den Dam kwamen was ik zeer verlegen, maar ik maakte, dat ik lang achter hen aankwam, en toen wij weêr aan het varen waren zette ik mij ook weder tegen de roef aan ... en tot mijn' schrik ontdekte ik, dat onder een dier knapen de-
{==236==} {>>pagina-aanduiding<<}
zelfde was, die bij Mevrouw Meadows als een jong Predikant van een der Dorpen uit het Westland ons een bezoek gegeven had.... Een der woestelingen vroeg hem, hoe of ik 'er toch uitzag - en toen gaf hij, zich beroemende op zijn visite, die hij, als een predikant verkleed, mij gegeven had, eene beschrijving van mijne persoon, 'er bijvoegende: ‘Ik heb de heks zoo opgenomen, dat al verkleedde zij zich als een nonnetje, ik zou haar oogenblikkelijk kennen.’ Denk eens, hoe nu mijn benaauwdheid toenam. Ik stond wel in den wil, om den schipper te roepen, dat hij mij ergens uit zou zetten, om niet te gelijk met hun te Leyden te komen, maar daar ik niet wist, welke plaats ik noemen zou, en toen mij Voorschoten al inviel, durfde ik het nog niet wagen, want ik vreesde, dat mijne stem mij misschien verklappen zou bij iemand, die zich beroem de mijn gelaat zoowel te kennen: Gelukkig kwam des schippers knecht binnen, om te zien, of 'er ook iemand aan den Dam was ingekomen. Ik verzocht hem, dat hij mij te Voorschoten waar ik zeide een boodschap te hebben, zou uitzetten.... ‘Gij hebt mij aan den anderen kant de volle vracht tot Leyden betaald,’ zeide de man, ‘gij zoudt dus nog geld weêr moeten hebben ...’ o dat komt 'er niet op aan, zeide ik... Laat mij maar te Voorschoten uit de schuit.... ‘Komt het 'er niet op aan,’ zeide de man,

{==t.o. 237==} {>>pagina-aanduiding<<}


{== afbeelding 
	
Voorzigtig wat, Boerinnetje!...... bl. 237.==} {>>afbeelding<<}
    


{==237==} {>>pagina-aanduiding<<}

‘of gij te veel vracht betaalt? Zulke boerinnen vaar ik zelden; dat zal in dezen slechten tijd een goeijen dag geven. Zulk een milde en mooije boerin zoo vroeg op den dag dat voorspelt wat goeds- nu, meisjemaat! ik zal u aan de molen van Voorschoten uitzetten....’ - Het begon nu klaar dag te worden - en ik bemerkte, dat de Heeren uit de roef althans gedeeltelijk buiten op gingen. Dit vermeerderde mijnen angst niet weinig. Nu waren wij aan de molen van Voorschoten genaderd - en de schipper legde met de jaagschuit aan. Ik stapte met vrij wat drift uit de schuit, zoodat ik bijna viel ... toen ik mij hersteld had, zette ik het oogenblikkelijk op een loopen, en de Heeren, die in den stuurstoel zaten, riepen mij na, terwijl de schuit weg voer: ‘Voorzigtig wat, Boerinnetje, breek je mooije beentjes niet’ ... en nog eenige sottises, zinspelende op den naam van het dorp Voorschoten, en onbetamelijke uitdrukkingen, die ik mij schaamde te moeten aanhooren. -
Ik stond nu zeer wild rond te zien ... en de vrouw van den molenaar vroeg mij, of ik den weg niet wist ... of wat mij scheelde... Ik vroeg de goede vrouw om een glas water ... en of ik een oogenblik bij haar schuilen mogt, daar 'er juist een geweldige hagelbui begon te vallen. Het goede mensch nam mij in ... en daar zij een uitnemenden gullen opslag had, verhaalde ik haar eenige trekken

{==238==} {>>pagina-aanduiding<<}

uit mijne ongelukkige historie, en verzocht haar eenige uren daar te mogen vertoeven, om met de schuit van den Haag naar Leyden te vertrekken, zoo dat ik met de schuit van twee ure op Haarlem en dus met de laatste schuit nog te Amsterdam zal kunnen zijn. Ik beloofde haar voor dien dienst rijkelijk te zullen beloonen - en zij zoowel als haar man betuigden mij gaarne eenige uren schuilplaats te geven, mits 'er voor hun geen kwaad uit zou kunnen voortvloeijen. Ik verzekerde hun dit - en heb nu een paar uren doorgebragt met aan u te schrijven.... Gij kunt denken, lieve Madam! hoe ik gesteld ben.... Zie ik op het gevaar, dat ik ontkomen, maar even ontkomen ben ... o dan beef ik nog voor de grootheid van hetzelve ... en kan mij naauwelijks verbeelden, dat ik het te boven ben ... hoe angstig word ik, als ik vooruit zie, wat nog dezen dag door mij te verrigten staat.... Zoovele ontroeringen - zooveel bekommering - slapeloose nachten ... gedurige gevaren - alles, alles vermeerdert de ongesteldheid van mijn ligchaam - en mijn geest is nu eens zeer vlug, en dan weder loom zeer loom. Ik heb u echter dezen brief, die mij veel moeite gekost heeft, willen schrijven, omdat ik niet weet, hoelang het wel zou kunnen duren, dat ik u weder schreef - want 'er zouden wel dagen kunnen verloopen eer dat 'er weder gelegenheid toe was.... Schrijf mij,

{==239==} {>>pagina-aanduiding<<}

zoo het mogelijk is, en wel onder het couvert van mijn' broêr Koo. - Doe mij toch weten, hoe het met Lise afgeloopen is, en maak, zoo gij kunt, dat zij, hoe eer zoo beter, uit het huis van Mevrouw Meadows weg raakt. - Zorg voor het brave en getrouwe meisje, dat mij zoovele blijken van hare liefde gegeven heeft.... Laat ook aan de dochter van Veldman aan den Loosduinschen weg weten, dat haar kleêren haar zoo ras mogelijk zullen worden gezonden, en, dat zij zich over dit leenen niet beklagen zal... O hoeveel moet ik u weder vergen!... Altijd, altijd ben ik u tot last en zoo zelden kan ik u eenig genoegen verwekken. - Gaf God dat dit eens mogt veranderen! - Vaarwel! waarde Madam!

Geheel de uwe

S.B.




{==240==} {>>pagina-aanduiding<<}

Honderd vier en twintigste brief.

De Heer Louis Kraaijestein aan den Heer Pieter de Graaf.


den Haag, 15. Maart.

Dat de Podagra u aan uw bed vastgenageld houde, dat al de jakhalzen van onze benden de ingewanden door kolijk zamenkrimpen, en dat de jicht Sara Lindenberg in de hersens sla! - Ik schuimbek van razernij. - De meid is de handen van Saartje ontglipt, net als een aaltje uit de handen van een kleinen onnoozelen jongen, die het nog in zijn vuist meent te hebben, als het lang weggekropen is. - O dat domme vrouwmensch! - Hebben u de vier uilskuikens, die gij mij uit Leyden, te paard, gezonden had niet verhaald ... hoe ik gesteld geweest ben. Maar dat hebben zij niet kunnen doen. - O dat ik u met bliksemstralen op een grond zoo zwart als de ftikdonkerste nacht, die 'er ooit in het heelal bestond, den toestand kon schilderen van mijne ziel bij de ontdekking, dat de prooi, die ik in mijne handen meende te hebben, mij ontwrongen was. Ik geloof, dat de woede van een tijger zacht-
{==241==} {>>pagina-aanduiding<<}
moedigheid is bij de mijne.... ‘Juffr. Bronkhorst is niet op haar kamer,’ zeide de verv.... Lise.... Maar laat ik het u eens verhalen, hoe zich alles toedroeg. - De slimme George, die nu voor tuinknecht speelde, en dien ik te Rijswijk een kroeg gekocht had, toen ik hem om Santje Bronkhorst afscheepte, die lompe schelm heeft mij ook slecht bediend. Nu rijdt hij het geheel Westland op en neêr. - Zoo doet ook de oude gek van een tuinman en nog twee anderen. - Ik ben zelf naar Delft en Rotterdam geweest, en zit nu zoo moê als een hond hier in mijn Logement - en wacht de rapporten van die schelmen. - De slang Sare is in haar nest gekropen... - en de vier Broertjes, die nog al hun best gedaan hebben, zijn weêr te Leyden.... Morgen rijd ik mogelijk naar Amsterdam... Ik heb dus, helaas! den tijd, om u te schrijven ... en waarover zou ik u anders schrijven, dan over mijn ongeluk ... over mijne mislukking....
Alles, alles was zoo heerlijk aangelegd. Toen de Leydsche knapen mij de tijding gebragt hadden, dat gij weder op uw drievoet hompelde, en het u dus onmogelijk was, om meê te komen, besloot ik, om Tijs Larive als kapitein aan te stellen... en de andere drie zouden aan de tuindeur de mindere rollen spelen. Als, zoo om elf uren alles in rust was of in rust scheen op het Buitengoed van Saartje, dan zouden zij met een verschrikkelijk geweld

{==242==} {>>pagina-aanduiding<<}

op de voor- en achterdeur te gelijk kloppen. Hierdoor zou natuurlijk groote onsteltenis ontstaan. Mevrouw Meadows zou dan de klok even laten luiden, en dan zou ik, die in Loosduinen dezen dag mij reeds zou moeten hebben onthouden, komen aansnellen... Uitmuntend, waarachtig uitmuntend, voerden zij het uit volgens de afspraak, nadat wij wij eerst te Loosduinen nog een fles gedronken hadden.... Ik bleef op een' kleinen afstand... en toen de klok eenigen tijd geluid had, schoot ik hijgende toe - roepende: Mevrouw Meadows! waar zijn de dieven, waar zijn de moordenaars! - Bevende deed Saartje de deur open - en zij speelde de rol heerlijk, maar toch een kwartier later beefde zij nog natuurlijker.... Waar is, waar is Juffrouw Bronkhorst?... ‘Op haar kamer... op haar kamer,‘ zeide de feeks.... Ik de trappen op.... Ik stootte de deur der kamer open, waar ik niemand vond dan Lise, die 'er bleek bestorven uitzag. Waar, waar is uw Juffrouw?... vroeg ik, de kamer wild in het rond ziende.... ‘Juffrouw Bronhorst is niet op haar kamer ...’ antwoordde de meid....
Ik: Waar is zij dan?
Lise: Ik weet het niet.... Doodelijk verschrikt door de bende moordenaars en dieven, die nu weggetrokken schijnt, is zij uit dit vertrek, en misschien de deur uitgeloopen.

{==243==} {>>pagina-aanduiding<<}

Ik: (Lise bij haar arm grijpende) Lieg niet; of ik vermoord u... waar is Juffrouw Bronkhorst?
Lise: Ik weet het niet.. ik weet het niet...
Ik: Zij kan de deur niet uit zijn... waar hebt gij haar verscholen? (Ik schoof toen de gordijnen van het bed open, waarop die bekoorlijke den laatsten nacht geslapen had.)
Lise: Zij is hier waarlijk niet, mijn Heer!
Ik: Kanalje! (haar met de opgeheven vuist dreigende) gij weet, waar zij is... Wijs mij de plaats, of...
Nu kwam Saartje naar boven ... en ik ging voort: ... Mevrouw Meadows, waar is Juffrouw Bronkhorst?
Sara Lindenberg: Zij moet in haar kamer zijn.
Ik: Zij is 'er niet....
Nu zette zich Saartje in haar vol postuur tegen Lise, en het was, of uit ieder oog een bliksemstraal op haar losschoot. ‘Waar is Juffrouw Bronkhorst?’ vroeg zij op een' toon, die Lise wel drie passen achteruit deed treden, en haar bevende herhalen deed, dat zij het niet wist. Saartje vervolgde: ‘Zoo zij niet meer in mijn huis is...’ en nu sloeg zij hare handen aan Lise en schudde haar: ‘Zeg Vrouwmensch! is zij niet meer in dit huis?’...
Lise: Mevrouw!.. Mevrouw! laat mij los.. Zeg dan, zoo viel ik 'er tusschen in, is Juffr. Bronkhorst nog in huis.... De meid ant-
{==244==} {>>pagina-aanduiding<<}
woordde nu, terwijl hare knieën van schrik knikten: ‘Juffrouw Bronkhorst is, als ik het dan zeggen moet, niet meêr in huis....’ o G-d in den Hemel! gevlugt - gevlugt - schreeuwde ik uit.... Van Lise mij afkeerende naar Saartje - en gij verv.... gij hebt ze laten vlugten, om uwe wraak over mij te voltooijen; maar ik zweer u, ik zal...
Saartje: (zich tot Lise wendende) En gij ongelukkig kreatuur! gij zijt haar behulpzaam geweest in hare vlugt. - (tegen mij) In 's Hemels naam, bedaar, mijn Heer! Ik zweer u, het is buiten mijn schuld....
Ik: (tegen Saartje haar van mij stootende) Heb ik u ooit geld geweigerd, Saartje! maar gij zijt een verraderes, een laag wijf, die u hebt laten omkoopen door Juffr. Bronkhorst. - Uwe ziel hangt aan elkander van geldzucht en wraak.
Saartje: Ik mag lijden dat wij, op dit oogenblik, met huis en al in de aarde zinken, zoo ik iets geweten heb van het oogmerk van Juffrouw Bronhorst... maar dit beest (en hier wilde zij Lise slaan, waarin ik haar echter tegen hield... daar ik begon te begrijpen, dat Lise dan nog van mij in het vervolg met eenige gematigdheid zou kunnen spreken ... ik had mij reeds vergaloppeerd met Mevrouw Meadows Saartje te noemen)... Sla de meid niet, barstte ik uit, want zoo 'er iemand verdiend geklopt te worden dan

{==245==} {>>pagina-aanduiding<<}

zijt gij het.... Zeg mij Lise, wanneer is Juffrouw Bronkhorst vertrokken?
De meid begon, nu zij zag dat zij bij mij eenigen voet kreeg, te huilen en zeide al snikkende, dat zij het niet wist... en dat zij niet langer in zulk een' dienst wilde blijven... dat Juffrouw Bronkhorst haar geleerd had, dat dienstboden menschen waren,... ‘Ja dat is een duivelsche leer,’ riep Saartje tusschen beide - ‘houd uw babbelachtigen mond maar van uw verv.... Juffrouw Bronkhorst.... Kom, zeg mij waar gij ze weggestommeld hebt...’ Lise zong alweêr den ouden zang van het niet te weten.... Ik werd zoo afgrijsselijk verbitterd, dat ik mij in staat gevoelde om een moord aan beide die vrouwluî te begaan. - Ga uit mijn oogen... verachtelijk gespuis, zeî ik - en gaf een trap, dat de zolder kraakte... Lise vloog weg, en Saartje, die mij meêr zoo gezien had, schoof heen. - Hemel! door welke gedachten werd ik nu geslingerd. - Ik was op het punt, om razend te worden. - Ik liep de kamer rond, als een woedende Leeuw, die zijn prooi verloren heeft... Suse! Suse! riep ik zelf tweemaal in eene soort van verteedering uit... maar mijne gramschap kwam welhaast weder.... Ik vervloekte mij zelven, - Saartje Lindenberg - het geheele huis - ja de geheele wereld, en vloog ziedende van gramschap weêr naar beneden...

{==246==} {>>pagina-aanduiding<<}

daar was het bitterste leven tusschen Saartje Geertruid en Lise aan den gang... Joris vloekte 'er tusschen beide en verzwoer zijn ziel en zaligheid, die hij trouwens duizendmaal verzworen heeft, dat het zijn schuld niet was - dat hij toch hoopte, dat ik hem zijn kroeg niet ontnemen zou. - Zwijg toch stil, riep ik eindelijk - of ik steek het huis in brand ... dat hebt gij allen, allen aan mij verdiend. - Zoo dunkt mij, Piet! moet omtrent een Kapitein gemoed zijn, als hij den rooden haan in het kruid gooit.... Nu kwam 'er stilte voor een oogenblik, die echter spoedig weêr verbroken werd, daar Toby eindelijk, op mijn schreeuwen, dat ik het huis in den brand zou steken, wakker was geworden, en nu schreeuwende uit zijn bed kwam - maar zoo als hij mij zag riep hij: ‘Mijn zweep, zweep....’ Ik had mijn karwats nog in de hand... Ik smeet den jongen de zweep naar zijn hoofd, en zeî: ‘Loop met die karwats, enz.’
Er moest toch aan dit stuk, gelijk aan alle dingen een einde komen. Ik zeî tegen Saartje, dat zij morgen die madam Lise direct moest afschepen, en, daar deze historie eclat zou maken, zich hoe eer zoo beter, althans nog deze week, van hier moest begeven; dat zij haar intrek met Toby wel bij George kon nemen, en Geertruid weêr naar Amsterdam kon sturen, waar zij haar van daan


{==247==} {>>pagina-aanduiding<<}

gekregen had, want dat 'er toch zooveel gebeurd was, dat Juffrouw Bronkhorst hier niet zou wederkomen.
Nu ging ik heen, maar ik mogt wel zeggen tegen de broêrs, die nog te Loosduinen in de herberg zaten, bij mijne aankomst, met den halfdooden Adolf van Gelder:

Ik keer - maar niet gelijk ik van u scheidde, 
De meid is mij ontvlugt, waarmeê mijn hart zich vleidde. 


Wat zagen die apen op, toen ik hun met weinige woorden mijn noodlot vertelde. Eén vertrok 'er maar zijn aangezigt tot lagchen ... maar hij zag, dat ik razend hem in het gezigt zou hebben kunnen vliegen, en daarom vertrok hij heel wijsselijk zijn gezigt in eene andere plooi. - Ik stelde oogenblikkelijk allen hunne paarden in requisitie, en zette, zoo als ik u gemeld heb, 'er eenige vasallen op, om het heele Westland door te rijden, om te ontdekken, of zij ook Susanna Bronkhorst konden vinden ... levendig ... of dood! - O het vloeide daar uit mijn pen.... Piet! Piet! zoo zij eens dood was.... Zoo zij de handen aan haar eige leven geslagen had.... Zoo dit het ijsselijk einde van alle mijne intrigues was.... Dan, dan zal ik ... maar neen! zij zal niet dood zijn... Zij is alles, alles behalven een poltron ... en immers zij, die zich zelve mollen, zijn meestal schurken of ... poltrons. - Neen, vivat

{==248==} {>>pagina-aanduiding<<}

Santje - Dat zij leve - dat zij de mijne worde! - Al was zij, dat zij zeker niet aal zijn, in een luchtbol, naar den ouden Bronkhorst gevlogen... en al had hij haar in zijne gierenklaauwen gesloten; ik heb mijne instrumenten, om die los te maken. Aan de eene zijde zal ik Mevrouw Bronkhorst, die oude meerkat - en aan de andere dat Duitsche serpent van een Gouvernante zetten, en die zullen hem wel zoolang trekken, dat hij blij zijn zal, dat hij de meid loslaten mag, en dan kom ik voor den dag schieten, en schaak haar weg, zoo in dien smaak, als de brave Romulus bij occasie van de Latijnsche Maagden roof. - Uw dienaar! mijn Heer Romulus! schoon de grondlegger van Rome, waart gij toch niet veel beter dan ik... maar het was hem in allen gevalle ook niet kwalijk te nemen - hij had een wolvin tot een min gehad.. En misschien ik wel een mensch met eene wolvinne ziel, want mijn hoogzalige Mama zal zich over den zuigeling Kraaijestein minder bekommerd hebben, dan eene wolvin over hare jongen... Misschien is het dan wel gelukkig, dat ik van haar bij alle mijne andere hoedanigheden hare misselijke nukken niet afgezogen heb. Nu Quiescat in pace! de mortuis nil nisi bene. -
Gij ziet dat 'er tusschen beide nog wel eens zoo een levendige gedachte naar boven komt vliegen, maar het komt alles, alles van boven

{==249==} {>>pagina-aanduiding<<}

af... Waar is Santje Bronkhorst?... waar is die hatelijke vlugteling - hatelijke - hatelijke... Neen Piet! - waarachtig ik heb haar, dat merk ik, nu ik haar mis, tot in mijn ziel lief.... Ik bemin haar meer dan ooit eenige andere vrouw op aarde - en schoon Saartje mij tegen haar heeft opgezet, en mij bijna tot het plegen van geweld gedreven had, dat zij maar eventjes ontvlugt is; schoon de laatste zamenkomst, die ik met Suse gehad heb, alles behalve bemoedigend was ... en zooveel tegenstand, als ik van haar ondervond, mij elk andere vrouw in de wereld zou doen haten ... Susanna Bronkhorst van harte haten is mij zoo onmogelijk ... als dat ik mijn eige leven haten zou ... maar als dit alles uitlekt ... zal zij mij dan niet onverzoenbaar haten? - Heb ik het niet aan haar verdiend?... O haar haat, haar eeuwige vloek.... Wat, wat zal niet moeten doen, om mij weder zoover in haar genade te dringen, dat zij mij toelaat, om op mijne knieën haar vergiffenis af te smeeken.... En, hoe zal ik ooit - ooit- op hare vergiffenis mogen hopen ... als zij merkt, dat ik eigenlijk haar niet tot mijne vrouw begeer.... Ik denk dikwijls, Piet! dat het 'er nog op neêr zal komen, dat ik, nolens volens, haar tot mijn wijf zal moeten nemen, want dat zij anders de mijne niet zal worden....
Morgen althans binnen kort zal ik Saartje met al, dat haar omringt, als de nasporingen van

{==250==} {>>pagina-aanduiding<<}

den Tuinman en George vruchteloos afloopen, uit haar Loosduinsch Paradijs jagen. - Zij kan dan, voor een poos, tot haar straf, op een klein kamertje bij George te Rijswijk, haar laatste zonde zitten te betreuren.... Lise zal ik nog eens bij mij laten komen, en die meid een rad voor de oogen draaijen - en aan dit rad wat gouden en zilveren lovertjes hangen, en die zullen als een gouden regen in den schoot van Lise vallen.... Zij zal Danaë en mijn goudbeurs Jupiter zijn. De Loosduinsche grap kost mij nog al wat. Maar al kostte mij die twintigmaal en honderdmaal zooveel ... als 'er maar niet gebeurd was, wat 'er gebeurd is.... Ik blijf hier misschien nog eenigen tijd. - Daar komt George - zou hij tijding hebben.... - Niets – niets ontdekt.... Mij heeft mijn orders reeds tot het opkramen van den boêl te Loosduinen.... Hij zal zoo aanstonds vertrekken, maar ik zal hem nog gaauw een' brief voor Lise opkrabbelen, dien moet hij haar ter hand stellen.... Adieu!

L.K.




{==251==} {>>pagina-aanduiding<<}

Honderd vijf en twintigste brief.

De Heer Louis Kraaijestein aan Lise Westhuis.


den Haag, 15. Maart.

Lise!

Gij zult van uw Mevrouw vernemen, dat zij van Loosduinen vertrekt. - Het doet mij, om uwenwil, leed, dat de boêl daar in de war loopt ... ja zoo moeten dikwijls de onschuldigen het gelag betalen; maar daar gij Juffrouw Bronkhorst, welke mij zoo dierbaar is, hartelijk liefhebt, zou het mij leed doen, dat gij door de ongenoegens, die 'er door het laatste voorval ontstaan zijn, in eenige ongelegenheid kwaamt. Ik wil daar voor, zooveel mogelijk, zorgen. Als dan de zaken voor u te Loosduinen afgeloopen zijn, kom dan aan mijn Logement in de Nieuwe Doelen, even bij mij, dan zal ik u de schade, die gij door uw verhaast vertrek lijdt, vergoeden.... Ik blijf hier nog tot woensdag. - Ja nog iets. Zeker heeft Juffrouw Bronkhorst kleêren enz. achtergelaten, ik beveel die aan uwe zorg,

{==252==} {>>pagina-aanduiding<<}

en stel u daar voor verantwoordelijk.... Nu, Lise! ik wacht u dan morgen of overmorgen aan mijn logement: en gij u zult u niet te beklagen hebben over de edelmoedigheid van

Louis Kraaijestein.




{==253==} {>>pagina-aanduiding<<}

Honderd zes en twintigste brief.

De Heer Jakob Bronkhorst aan Mejuffr. Charlotte Elzevier.


Amsterdam, 17. Maart.

Mejuffrouw!

Schoon uwe laatste brief voor mij van een inhoud was, die mij geheel niet bemoedigt, om u weder te schrijven, en waardoor ik bijna alle hoop verloren heb, om dat geluk deelachtig te worden, waarop ik mijn hart gezet had; ja schoon gij mij genoegzaam half verboden hebt, om aan u te schrijven, hoop ik, dat gij het mij ten goede houden zult, dat ik dezen aan u afzende, want, schoon tot mijn groot leedwezen tusschen u en mijne zuster Suse zoo groot eene verwijdering plaats heeft, ik geloof toch, ik durf wel zeggen, ik weet, dat gij veel belang in haar stelt. Daar 'er nu sedert eergisteren hier aan huis veel, zeer veel is voorgevallen, dat haar betreft, meende ik u, die ik boven alle zou wenschen te verpligten, geen' ondienst te doen, met u het een en ander wegens mijne zuster te berigten. Zoo 'er hier en daar veel aan mijn stijl en schrijswijze

{==254==} {>>pagina-aanduiding<<}

ontbreekt, zult gij bedenken, dat, behalve dat ik buiten mijne zaken niet veel gewoon ben te schrijven, de omstandigheden zoo buitengewoon geweest zijn, dat dezelve mij groote aandoeningen verwekt hebben, want ik houde ongemeen veel van zuster Suse, zoo als u wel bekend is, en gij mij zeker tot geen schande rekenen zult.
Maandag avond, zoo tusschen tien en half elf uren, na dat Mama en Wimpje met de Gouvernante waren te huis gekomen, zat ik bij Papa Bronkhorst. De oude Heer zat in een Carga-lijst wat te kijken, en ik had een boek in handen, toen de knecht binnen kwam, en zeî, dat 'er eene boerin was, om Papa te spreken ... en naauwelijks had hij dat gezeid, of daar kwam de boerin binnen vliegen, als een razend mensch ... en zoo als zij Papa zag, vloog zij hem om den hals, en toen hoorde ik haar roepen: ‘Papa, lieve Papa!’ want de boerin was niemand anders, dan zuster Suse... Papa schrikte zoo, dat ik dacht, dat hij een beroerte kreeg, en Suse lag oogenblikkelijk op hare knieën voor hem.... Ik was ondertusschen opgestaan en ging naar Suse toe, die nu ook naar mij zich omkeerde, waardoor ik duidelijk kon zien, dat zij het was.... Mijn God! Suse! zeide ik ... hoe komt gij in die kleêren hier en zoo laat? ... O broêr Koo, zeide zij, en zoende mijne handen met een wilde vervoering.... Papa duwde haar van zich

{==255==} {>>pagina-aanduiding<<}

af.... ‘O verstoot, verstoot mij niet, Papa!’ - ‘Suse!’ zeide Papa eindelijk... ‘Gij hebt mij doodelijk ontsteld.... Ik bid u ga toch weêr heen, vanwaar gij gekomen zijt ... indien uw Mama u hier vindt en in deze kleeding ...’ maar terwijl Papa zoo sprak, kwam Mama met zuster Wimpje en de Gouvernante binnen. - Nu ontstond 'er een verschrikkelijk leven.... ‘Quel spectacle! quel spectacle!’ schreeuwde Mama. – ‘Fi donc - une paysanne, une paysanne,’ zeide de Gouvernante... ‘Fi donc!’ - en Mama voerde Papa toe: ‘Wat doet dat vrouwspersoon in mijn huis... zulk kanalje.’ - Nooit had ik gedacht, dat Suse zoo woedende kon worden.... Zij had zich bij het inkomen van Mama al eenigzins omgedraaid ... maar nu rees zij op ... en vloog in volle drift naar Mama toe, zoo dat haar hoed achteruit stoof,... ‘Kent gij mij niet meer - kent gij mij niet meer, Mevrouw! kent gij Suse niet meer? - Ik ben de ongelukkige door u verstootene door u verjaagde Dochter...’ ‘o Mon Dieu!’ zeide de Gouvernante, en Mama duwde Suse met eenig geweld van zich zeggende: ‘Is het zoover met u gekomen, dat gij als eene verachtelijke boerin in mijn huis dringt.... Mijn Heer! gij zult immers niet permitteren....’ Suse liet Papa niet eens antwoorden, maar voerde Mama toe: ‘Lang genoeg, lang genoeg, Mevrouw! ben ik uit

{==256==} {>>pagina-aanduiding<<}

het huis van mijn Papa verbannen geweest, lang genoeg als een prooi voorgeworpen aan den booswicht, die mij vervolgt.... Ik ben, God zij geloofd, het geweld ontkomen ... en ik zal dit huis niet verlaten, ten zij Papa 'er mij met geweld uit drijven doe....’ Papa, die zich in eene doodelijke verlegenheid bevond, zat nog in zijn fauteuil en zeî: ‘Suse! Suse! zoo oneerbiedig hebt gij nooit gesproken.... Indien ik echter begeerde, dat gij heen gingt?...’ ‘Ik zal dezen avond niet heengaan,’ antwoordde Suse - ‘ik zal nooit weder uit dit huis gaan....’ Ondertusschen hoorde ik de Gounante Mama inluisteren: ‘elle joue bien sa rôle ...’ Nu schoot Suse naar Madam Maurepas en zeide: ‘Verachtelijke! ik speel geen rol... zoo als gij en uw aanhang... ik ben een ongelukkig, verstooten meisje... maar ik voel, dat mijne krachten uitgeput zijn... ik ga... Ik ga naar mijne kamer...’ Daarop zeide Mama: ‘Naar uwe kamer, naar uwe kamer! gij hebt geen kamer hier meer in dit huis. Op uw gewezen kamer logeert Mademoiselle Maurepas.’ Nu kon Wimpje, die bleek van schrik dit alles aangezien had, zich niet langer inhouden.... ‘Kom, lieve Suse!’ zeî zij, ‘kom op mijn, kamer....’ ‘Zij zal 'er niet op...’ riep Mama met eene verschrikkelijke stem, ‘zij zal de deur weder uit....’ ‘Ik de deur

{==257==} {>>pagina-aanduiding<<}

uit .... o mijn God! ik de deur uit,’ schreeuwde Suse, nu hare handen in de hoogte houdende... ‘Papa - denk, dat ik uw kind ben – Koo! Koo! kunt gij zien, dat ik zoo behandeld word....’ En toen, lieve Juffrouw! was het, of ik een ander mensch werd. Neen! zeide ik, Suse! neen! gij zult de deur niet uit... 't Is lang genoeg, dat Mama ons zoo mishandelt. - Ga met mij... ga met mij. - Op mijne kamer zult gij dezen nacht logeren, al zou ik op den grond slapen.... Gij zult de deur niet uit. - Kom, Wimpje! breng met mij Suse naar boven... ‘Blijf hier niet langer, lieve Suse! zeide Wimpje, die had opgemerkt, dat Suses kleur veranderde. - En schoon Papa bromde, en Mama stond te schelden, geholpen door de Gouvernante... raakten wij naar boven... op mijne kamer. Nu waren de krachten van Suse bijna uitgeput en zij was buiten staat, om met Wimpje en mij geregeld te praten. Zij verhaalde alleen, dat zij in die kleêren van Loosduinen naar den Haag gevlugt was, en dat zij daar één nacht geslapen had - en toen op Leyden over Haarlem met de laatste schuit hier was gekomen.... Zij zat een poos als een roerloos beeld op haar stoel ... en wat Wimpje, of ik tot haar zeiden, wat wij haar mogten aanbieden, zij bedankte. Toen barstte zij in eene vlaag van huilen uit; en daarna begon zij te lagchen. Ik ben niet in staat, om u te schrij-
{==258==} {>>pagina-aanduiding<<}
ven, wat zij toen gezegd heeft, want zij sprak tusschen beide, door lagchen afgebroken, met eene groote snelheid. - Alleen kan ik u melden, dat zij ook tusschen beide uw' naam noemde.
Wimpje en ik raakten eindelijk met haar verlegen, en toen ik naar beneden, om bijstand geroepen had, kwamen Mama en de Gouvernante boven, waarschijnlijk door eene kwaadaardige nieuwsgierigheid gedreven; ‘oh c'est rien, c'est rien,’ zeide de Elzasche Dame: ‘je comprends tout. Le miserable être a perdu ses sens ... mais pour moi, je suis bien capable pour un moment....’ - ‘Ik zal,’ zeî Wimpje, ‘dezen nacht met Marton haar wel oppassen ... zoo als zij nu is, kan zij althans de deur niet uit....’ - Papa wilde nog den Dokter laten halen, maar Mama was 'er tegen. ‘De zottin zou het wel uitslapen....’ ‘Excusez, excusez,’ zeide de Gouvernante: ik geloof, dat zij van haar verstand beroofd is. - Die boerinnen kleêren deden mij al soupconneren, dat 'er iets meêr haperde....’ Wimpje, die over alles zeer diep getroffen was, en die het meer dan mij voegde, om bij haar te blijven, vertelde mij gister morgen, dat Suse eenen ellendigen nacht had doorgebragt, en dat zij bijna geen oogenblik bij haar zelve geweest was ... dat zij de afgrijsselijkste schilderijen gemaald had van haren toestand, en dar Mademoiselle Maurepas haar geoordeeld had volkomen krank-
{==259==} {>>pagina-aanduiding<<}
zinnig te zijn ... die niet twijfelde, of Dr. H* zou dat zeker bevestigen.
Begrijp, Mejuffrouw! van welke gevolgen dit geweest is, en welk een allerondeugendst misbruik men van den ongelukkigen toestand maakt, waarin zich de lieve Suse bevindt. In plaats van af te wachten, of misschien eenige weinige dagen eene gelukkige verandering in de ongesteldheid zouden maken, heeft Mama, zeker aangeblazen door de Gouvernante, die een nog tienmaal erger sujet is, dan Mama zelve, Papa weten te overreden, om Suse hoe eer zoo beter naar een krankzinnig huis bij de Beverwijk te doen vervoeren, en haar daar te doen opsluiten ... 't was of ik een donderslag hoorde, zoo schrikte ik, toen Papa dit heden onder het diné aan Wimpje en mij verhaalde.... ‘Goede God!’ barstte ik uit: ‘Papa! moet Suse naar de Beverwijk in een krankzinnig huis....’ ‘Dat is haar juiste plaats,’ viel Mama mij in de reden, ‘toen de zottin haar verstand nog heette te hebben, heeft zij ons genoeg geënnuyeerd ... zouden wij haar nu in huis houden, daar zij als een razende gister avond in huis gekomen is, verkleed als een boerin, en den geheelen nacht niet anders dan de ellendigste sottises heeft uitgeslagen.’ - Wimpje barstte in tranen uit, en vloog van tafel ... ik bleef zitten, maar kon niet zwijgen. ‘Hebben het uwe intri-
{==260==} {>>pagina-aanduiding<<}
gues eindelijk zoover, zoover gebragt,’ riep ik, ‘ik geloof, dat gij Papa, Wimpje en mij wel te gelijk zoudt willen laten plakken....’ - ‘Ik versta niet,’ zeide Papa, ‘ik versta niet, dat gij u tegen uwe Mama verzetten zult.... Suse is krankzinnig, heeft Dokter H* getuigd, en ik wil mijn huis niet in opstand gebragt te zien door de vlagen van een meisje, wier hersens op hol gebragt zijn. Zij zal in de Beverwijk door mij behoorlijk bezorgd worden; en het zal haar aan niets ontbreken. Als zij 'er eens een half jaar of een jaar gezeten heeft, kan men zien, hoe het met haar schikt, en of zij haar hart van dien lichtmis aftrekt.... Mademoiselle Maurepas heeft ons van haar staaltjes verteld, hoe zij zich dezen nacht gedragen heeft, en die overtuigen mij, dat zij opgesloten moet worden.’ ‘Ik vind,’ zoo mengde zich 'er nu de Gouvernante tusschen in: ‘ik vind het infaam tauxatoir van mijn Heer Jakob, dat hij zijne Mama van intrigues directement durft te beschuldigen.’ Nu werd ik ook driftig, regt driftig, rees van tafel op, en zeide, ‘dat ik het van eene Gouvernante, die even eens als alle de overige bedienden in dit huis kost en loon kreeg, op mijn beurt infaam vond, dat zij zich arrogeerde om mijn gedrag te tauxeeren....’ Alles raakte nu in verwarring, en Papa mijne verregaande drift ziende, trok mij op zijde; maar

{==261==} {>>pagina-aanduiding<<}

ik verstoutte mij, eer hij nog iets zeggen kon, hem toe te voeren: ‘Ik zou liever Mama met die Madam de deur uit zien stooten, dan dat onze goede Suse, die nu reeds zooveel geleden heeft, naar de Beverwijk moet vervoerd worden ... als het hier zoo moet, zal ik welhaast de voetstappen van Broêr Bram volgen, [want sedert voorleden week heeft zich die geabsenteerd, en in een baloorig oogenblik dienst genomen,] als ik in .... ‘Zwijg toch, zwijg toch om vredes wil,’ zeide Papa, ‘doe zoo als ik.... God weet, hoe hard het mij valt. Ik zal zorgen, dat Suse het 'er wel heeft. Ik zal haar zelf vergezellen. O Jakob! Jakob! laat u niet als uw Broêr, in een wanhopig oogenblik tot een' stap voeren, die mij nog ellendiger maken zou. Gij weet, hoe noodig ik u in deze kommerlijke oogenblikken op het kantoor heb....’ Toen, lieve Juffrouw! veranderde ik van gedachten, want ik kreeg medelijden met mijn' ongelukkigen Papa. En 'er kwam bij, dat wil ik u niet verbergen, dat ik zeer wel begrijpen kan, dat zulk een dolle stap van mij aan u geheel niet bevallen zou, en mij, hoe weinig hoop gij mij gebiedt te hebben, u dan zeker geheel zou doen verliezen.
Maar om terug te komen tot mijne ongelukkige Zuster. Zij is den geheelen dag van gisteren in denzelfden toestand gebleven.... Wimpje kwam 's avonds met tranen in de

{==262==} {>>pagina-aanduiding<<}

oogen bij mij, en zeî, dat zij tusschen beide wei eens een enkel verstandig woord sprak, maar over het algemeen, was zij geheel in de war ... en hare schoone ziels vermogens waren in de grootste wanorde - maar zij gaf geene blijken van drift of woede, of zij moest de Gouvernante in het oog krijgen ... daaromtrent gebruikte zij zeer vreemde uitdrukkingen ... noemde haar een satelliet van de ongelukstar, die over haar was opgegaan. Evenwel moest zij zeggen, dat de Gouvernante alles deed, schoon zij anders weinig van Suse is blijkt te houden, om haar behoorlijk op te passen. Tusschen beide schreeuwde Suse om Papa en mij ... maar de Dokter had verboden, dat 'er veel menschen bij haar zouden worden toegelaten ... en dit scheen ook van geene kwade uitwerking te zijn, want 's avonds was zij merkelijk bedaarder. Ik vroeg aan den Dokter bij het heen gaan, of 'er zoodanig een presance bij was, dat Suse reeds morgen naar de Beverwijk moet vervoerd worden, dat het mij, schoon ik geheel geen kennis van ziekten had, voorkwam, dat men daarmeê spoedig genoeg te werk ging.... Hij gaf mij te verstaan, dat men in andere gevallen daarmede zeker nog wel wat zou kunnen traineren, maar dat, zoo als hier de zaken stonden, en daar de schikkingen, daartoe noodig, gemaakt waren, zulks het best zou zijn.
Den voorleden nacht is Suse vrij bedaard

{==263==} {>>pagina-aanduiding<<}

geweest - en zij scheen vrij genegen tot sluimeren, toen zij heden morgen ten negen uren met eene koets vertrok, waarin ook Papa en zuster Wimpje, want die wilde volstrekt meê, en zou eenige dagen te Haarlem bij zekere Mevrouw Verschuur doorbrengen. Haar zou Papa bij zijne terug reis te Haarlem afzetten.... Behalve deze was 'er de hatelijke Gees bij. Toen men Suse eenigzins had aangekleed, werd zij de trappen afgeleid, en en daar door raakte de bedaardheid van haar geest weder weg, want het was nog al met wat moeite, dat men haar in de koets kreeg. Toen zij eerst alleen in de koets was, scheen zij wat ongerust, maar ziende, dat Papa en Wimpje bij haar kwamen, stelde zij zich geheel te vreden.... Mama en de Gouvernante stonden voor de glazen van de zijkamer, toen zij vertrok, en ik op de stoep.... Papa was zeer aangedaan ... en ik kon niet nalaten, om de hand van Suse te kussen, toen zij in de koets getild werd.... Schreijende (ik schaam het mij bijna, om het u te schrijven) schreijende ging ik in huis, en was niet in staat, om op het kantoor mijne zaken te verrigten.... Op de Beurs ben ik maar een oogenblik geweest, en ik had geen lust, om naar het Koffijhuis te gaan. Ik dacht, dat het zelfs veel beter was, dat ik u eens alles zoo eenvoudig schreef, want, schoon ik zeer wel weet, dat aan het geen ik stel, alle sierlijkheid ontbreekt, twijfel ik niet, of het

{==264==} {>>pagina-aanduiding<<}

zal toch wel zoo duidelijk gesteld zijn, dat gij 'er wel uit zult kunnen komen. Ik hoop maar, dat u de droevige toestand van Suse maar niet te veel treffen zal.
Gij hebt mij zoo streng verboden bij uwen laatsten, van niet meêr te schrijven over het onderwerp, dat mij zoo heel belangrijk is, dat ik het niet wagen durf, om 'er in dezen een woord van te reppen, en waarlijk door alles het geen hier gebeurd is sedert eergisteren, ben ik in een zeer ongeschikte luim, om te hopen, dat ik 'er ditmaal gelukkiger, dan voorheen in slagen zou. Ik bid u alleen, beminnelijke Juffrouw! neem toch nogmaals mijne hartelijke welmeenendheid in overweging.... Laat uwe volgende brief het gevreesde vonnis niet behelzen, en geloof dat ik ben

Uw Dienaar en hartelijk toegenegen Vriend

Jakob Bronkhorst.

P.S. Dezen brief meende ik te sluiten, toen werd ik beneden geroepen - en zie daar was Lise, die hier gediend heeft, en diende op het Buiten, van waar mijn Zuster is komen vlugten; die wilde volstrekt weten, waar zich mijne Zuster onthoudt - en toen ik haar verhaalde, dat zij bij de Beverwijk in

{==265==} {>>pagina-aanduiding<<}

een Krankzinnigenhuis geplaatst was, sloeg zij de handen in elkanderen, en betuigde, dat Juffr. Suse zeer wel bij haar zinnen was geweest, tot dat zij Loosduinen verliet.... Mama had zeker vernomen, dat Lise 'er was, en kwam toen met een dreigende houding uit haar kamer stuiven ... en ik had het hart niet, om Lise verder nog te vragen. Ik was maar blij, dat zij de deur uit was.




{==266==} {>>pagina-aanduiding<<}

Honderd zeven en twintigste brief.

De Heer Philip Walraven aan Mejuffr. Susanna Bronkhorst.


Parijs den 18 Maart.

Mejuffr. en geachte Vriendin!

Daar ik uw broeder Jakob beloofd had eenige bijzonderheden betreffende mijn reisje herwaarts mede te deelen, kan ik niet nalaten deze gelegenheid waar te nemen, om ook eenige regels aan u in te sluiten, daar ik mij verpligt vind u over het een en ander te onderhouden, dat voor u van eenig belarig kan zijn, en waarin ik vooral belang stelle. Daar ik vrees, dat de zaken tusschen u en de beminnelijke Juffr. Elzevier nog zoo staan, als toen ik het vaderland verliet, denk ik niet, dat gij iets van mijn bezoek bij haar en hare ouders zult vernomen hebben.
Ik had uw' brief voor Madam Gibbon aan haar huis afgegeven, en begaf mij toen naar den Heer Elzevier. Ik behoef u de gulheid van dien Heer, of Mevrouw zijne Beminde, niet te beschrijven, en ik was bij hunne Dochter niet minder wellekom, uithoofde

{==267==} {>>pagina-aanduiding<<}

dat ik de brenger van een' brief van uwe hand was. Ik wenschte, dat gij getuige geweest waart van de verrukking, die het gelaat en houding van Charlotte uitdrukten, toen ik, mijne portefeuille openende, haar met bijvoeging van uw kompliment, den brief, dien gij mij ter bezorging hadt medegegeven, overreikte.... ‘God dank!’ zeide zij, ‘Suse heeft mij dan toch geschreven.’... Zij drukte den brief, dit zeggende, aan haar hart en scheurde het zegel los. ‘Verheug u niet te vroeg, mijn kind!’ zeide de Heer Elzevier - (en zich daarop tot mij wendende) ‘'t Is wel ongelukkig, mijn Heer! dat 'er tusschen Juffrouw Bronkhorst en mijn Lotje zulk een afstand gekomen is.
Ik: Ondertusschen heb ik aan Juffr. Bronkhorst begrepen, dat de zaken op eenen tamelijken voet stonden.
Mevr. Elzevier: (het oog op hare dochter gevestigd houdende) Uit het gelaat van Lotje te zien, vrees ik, mijn Heer! dat de brief niet veel reden tot eene verzoening aan de hand geeft....
Onder het lezen zag ik, duidelijk, hoe of de hoop, die haar hart bij het ontvangen van den brief bezield had, afnam. Zij wilde, in het eerst, waarschijnlijk uit hoofde van mijn bijzijn, hare aandoeningen bedwingen ... maar toen zij aan het einde gekomen was, was haar alle bedwang onmogelijk - zij legde den brief

{==268==} {>>pagina-aanduiding<<}

voor zich op tafel neder, en daar hare oogen van tranen zwollen, zeide zij: ‘Ik heb mij bedrogen, droevig bedrogen.... O mijn Heer! Ik dacht, dat gij mij eene blijde boodschap met dezen brief bragt, maar, helaas! Susanna Bronkhorst behandelt mij met eene koelheid, die voor een hart als het mijne onverdragelijker is, dan de gramschap zelve. Alles, alles vergeeft zij mij, maar zij kan mijne vriendin niet wezen....’
Mevr. Elzevier: Kom, Lotje, trek u toch die zaak zoo niet aan; gij hebt van uwe zijde immers alles gedaan, wat strekken kon, om dezelve weder bij te leggen. Ik geloof zelf, dat gij bijna laagheden voor haar gedaan hebt. Ik had nooit gedacht dat Suse Bronkhorst een zoo naauwnemend en stijfhoofdig meisje was....
Charlotte: Spreek toch zoo niet van haar Mama! zij is het edelste, het braafste meisje - en ik wil, ik zal alles aanwenden, wat mij mogelijk is, om hare vriendschap weder te verwerven ... Niettegenstaande de ongelukkige verwijdering, blijkt zij mij uit dezen brief nog eene hartelijke genegenheid voor mij behouden te hebben.
De Heer Elzevier: (tegen mij) Zoudt gij niet gelooven, mijn Heer! dat 'er wel iets dweepachtigs onder die vriendschap loopt?
Ik: Het is zeer moeijelijk te bepalen, mijn Heer! waar de genegenheid voor eenig voor-
{==269==} {>>pagina-aanduiding<<}
werp in dweeperij begint te ontaarden; maar ik geloof, dat de vriendschap voor Mejuffr. Bronkhorst al een' vrij hoogen trap kan bereiken, eer die den naam van dweeperij verdient.
Charlotte: O Gij kent hare waarde, mijn Heer! - en gij kunt dus beter dan een ander begrijpen, welk een schat zij verliest, die hare vriendschap verliest, en hoe moet daar bij het gevoel niet zijn, van dat verlies door eigen schuld te ondergaan, zoo als mijn geval is....
Ik: Ik schat de vriendschap van Mejuffr. Bronkhorst op een' zeer hoogen prijs ... en kan dus eenigermate beseffen, wat of derzelver verlies zijn moet.
Naauwelijks had ik dit gezegd, of Charlotte schikte een weinig naar mij toe, en zeide met eene onnavolgbare naïfheid en de onbedwongendste vriendelijkheid: ‘O ja, mijn Heer! gij kunt met mij over mijn verlies spreken. Gij verstaat mij, als ik zeg, dat ik een' onbegrijpelijken schat verloren heb. O hoe dikwijls heb ik, als haar de minste ongesteldheid kwelde, als zij over hoofdpijn klaagde, gebeefd op de gedachte, dat ik haar eenmaal door den dood zou moeten verliezen. Maar ik dacht niet, dat het mogelijk was, dat ik door eige schuld haar levende verliezen zou ...’ en hier liet zij, zich zelve aanhoudend beschuldigende, een verhaal volgen van de oorzaak uwer verwijde-
{==270==} {>>pagina-aanduiding<<}
ring. Geen woord ontglipte haar, ter harer verschooning: alies, bijna alles, nam zij voor hare rekening. Toen zij geeindigd had, zeide de Heer Elzevier: ‘Wel nu, mijn Heer! wat zegt gij? Is Juffrouw Bronkhorst niet zeer keurig?...
Mevr. Elzevier: Gij geeft het een te zachten naam, Elzevier! maar ik wil wel hooren, wat mijn Heer zegt.
Ik: 'Er is naar mijne gedachten niets kiescher, niets keuriger, dan het stuk van vriendschap. Een vriend moet alles voor ons zijn, of hij houdt op voor ons iets te wezen. Juffrouw Bronkhorst had verwacht, dat de vriendschap van uwe dochter jegens haar zoo groot was, dat 'er betreffende haar geene gedachte in hare ziel huisvestte, die zij aarzelen zou, om aan haar te openbaren ... daarin heeft zij zich bedrogen, en dus het vertrouwen van Mejuffrouw uwe Dochter kleiner gevonden, dan zij onderstelde, dat zulks was ... Dit zegt veel voor de vriendschap - en dan het onverstaanbare der wijze, waarop dit papier juist in handen van den Heer Kraaijestein gekomen is ... dit is voor de vriendschap, voor de verheven vriendschap, zoo als 'er tusschen Juffrouw Elzevier en Juffrouw Bronkhorst bestond, een struikelblok, het geen ik wenschte uit den weg te kunnen ruimen, maar dat mij het gedrag van Mejuff. Bronkhorst ver van raadselachtig maakt....

{==271==} {>>pagina-aanduiding<<}

Charlotte: [Ik moet u dit melden zoo als het gebeurd is, en ik kan u dit schrijven, om dat gij mij kent, en weet, dat ik 'er niets mede bedoele.] Braaf man! gij spreekt, zoo als mijne Suse denkt en spreekt.... Gij geeft haar dan zoo min ongelijk, als ik.... Ja ik, ik heb de schuld....
De Heer Elzevier: Schoon 'er zeker in hetgeen de Heer Walraven beweert, vrij wat waarheid is, moet ik echter aanmerken, dat gelijk 'er aan alles wat menschelijk is, en wat wij menschen denken of bedrijven, iets gebrekkelijks kleeft, ik niet kan zien, waarom of men in de vriendschap niet zoowel als in alle andere zaken, eenige plaats kan geven aan menschelijke zwakheden. Niets op deze wereld is volmaakt en zou het dan de vriendschap zijn? Ik heb, zoo als Lotje weet, eene verregaande hoogachting voor Juffrouw Bronkhorst, maar ik geloof, dat zij van de menschelijke Vriendschap meêr vordert, dan de menschelijke natuur toelaat. Ik weet zeer wel, dat de jeugd zich aangename beelden droomt, zoowel van Vriendschap als van Liefde, maar, geloof mij, dat zijn droomen, bekoorlijke droomen; doch het doet leed, als wij de ontdekking doen, dat het droomen zijn.
Ik: Ondertusschen, mijn Heer! is de Vriendschap eene geheel vrijwillige overeenkomst van menschen, die door eene aangename overeenstemming geheel voor elkander leven, en wel-
{==272==} {>>pagina-aanduiding<<}
ker harmonie zoo groot is, dat geen derde daarvan deelgenoot zijn kan, zonder dat de kracht dier overeenkomst 'er bij lijdt - en daarom houd ik de vriendschap voor het volmaaktste, dat op aarde gevonden wordt, en dat de minste inbreuk niet lijden kan.... Gij begrijpt, waarde Vriendin! dat het den Heer Elzevier niet ontbrak aan tegenbedenkingen. Lotje ondersteunde mij ondertusschen, en ons gesprek nam van tijd tot tijd zeer aangename wendingen. De Heer Elzevier verzocht mij, om dien avond te blijven souperen. Ik nam dit aan en bragt met uwe gewezene boezemvriendin en hare ouders eenen zeer aangenamen avond door. Ja, waarom zou ik het voor u ontveinzen; zij, die eens in den volsten zin van het woord, uwe vriendin was, vertoonde zich aan mij in een zoo bekoorlijk licht, dat alleen het denkbeeld, dat uw broeder, die mij zoo gulhartig zijne liefde voor haar betuigd heeft, en dat hij zich dadelijk aan haar verklaard had, mij terug hield, om haar te laten blijken, dat ik voor haar eene meer onderscheidene genegenheid koesterde, waartoe zich anders eene gunstige gelegenheid opdeed: welke ik mijn vriend Verbergen verhaald heb, en die mij van onverschoonlijk verzuim beschuldigt. De Heer Elzevier en zijn vrouw waren voor eenige oogenblikken afwezig, en Charlotte begon op eenen zeer vertrouwelijken voet te spreken over de haar verklaarde genegenheid

{==273==} {>>pagina-aanduiding<<}

van uw broeder: ‘De arme jongen,’ zeide zij, ‘meent, dat de verwijdering tusschen zijne zuster en mij de oorzaak is, dat ik zijn aanzoek niet begunstig, en, wat ik hem daaromtrent verzeker, ik kan hem maar tot geene andere gedachten brengen. En in waarheid, al was de vriendschap tusschen Suse Bronkhorst en mij nog in denzelfden stand, ik zou niet kunnen besluiten, om zijnen wensch aan te moedigen. Het doet mij ondertusschen leed, dat hij in dat verkeerde denkbeeld valt, en ik bid u, daar ik weet, dat gij een zeer goed vriend van hem zijt, heb toch de goedheid, als gij hem uit Parijs schrijft, gelijk gij zeker doen zult, meld hem dan, dat ik u verzekerd heb, dat geenszins die ongelukkige historie in dat opzigt invloed op mij heeft....’ Ik was zeer ontroerd, toen zij mij dit met hare gewone gulhartigheid zeide, en ik wil u niet verbergen, dat ik in de verzoeking was, om haar eene betuiging van mijne bijzonderste hoogachting te doen.... Maar ik gevoelde tevens, welk eene onedelmoedigheid het in mij geweest zou zijn, om, daar ik de hoop van een' goed vriend vernietigd zag, oogenblikkelijk, als op de puinhoopen van dezelve, eene onderneming te wagen ter bereiking van de mijne. Alle de spotachtige aanmerkingen, die Verbergen hierop gemaakt heeft,

{==274==} {>>pagina-aanduiding<<}

doen mij echter geen oogenblik hieromtrent nog berouw hebben.
Ik wil u middelerwijl niet ontkennen, dat de korte omgang met Charlotte bij deze gelegenheid mij volkomen bevestigd heeft, in het gunstig gevoelen, dat ik reeds van haar had opgevat. Al behoort de schoonheid van gelaat niet de eerste plaats te bekleeden in het vormen van gunstige of ongunstige denkbeeld den van eene Dame, is zij bijlang na geene onverschillige zaak. Gij verheft u zooverre boven de vooroordeelen van de meeste uwer sekse, dat gij niet alleen dulden kunt, dat ook andere schoon gevonden worden, maar dat gij de schoonheden van uwe zusters weet op prijs te stellen. Gij hebt dus buiten twijfel de uitmuntende schoonheid van uwe voormalige hartsvriendin wel opgemerkt - en zult u niet verwonderen, dat die op mijn hart eenen aangenamen indruk maakt. Of het veroorzaakt was door de treurigheid, uit hoofde van de tusschen u beide plaats hebbende verwijdering, die hare Mama mij betuigde grooter te zijn, dan zij van hare dochter immer verwacht had, zeker was het, dat het levendige en schalkachtige, hetwelk ik bij vorige gelegenheden in haar gelaat en oogen meende te bespeuren, thans zeer getemperd was... Daardoor scheen ook de opslag harer schoone oogen minder vrij en onbezorgd dan anders... Gij hebt ook ze-
{==275==} {>>pagina-aanduiding<<}
ker onder het voortreffelijkste harer schoonheden opgemerkt den edelen en fraai gevormden mond, en de zachte trekken rondom denzelven, die de schoonheid de betooverende kracht der bevalligheid bijzetten, als zij zelfs over onverschillige dingen spreekt. - Maar o hoe neemt die toe, wanneer zij over zaken spreekt, die het hart raken.... Hoe gloeijende waren hare uitdrukkingen, als zij van uwe vriendschap sprak ... en ('t geen zeker alle bekoorlijke schoonheid verre overtreft) welke edele gevoelens legt zij aan den dag! - ja, schoon zeker de levendigheid van haar karakter haar bloot stelt voor het begaan van souten van overijling (zoo als haar geval geweest is, toen zij het bijvoegsel op zekeren brief aan Madam Gibbon schreef) zet die zelfde levendigheid aan de uitdrukkingen van hare gevoelens eene innemende bekoorlijkheid bij. Het kan zijn, dat ik ten aanzien van haar niet geheel vrij van vooroordeelen ben, maar mij dunkt, indien gij bij ons tegenwoordig geweest waart; indien gij die tranen van berouw en droefheid in hare oogen telkens opwellende, en somtijds bij enkele nederrollende gezien hadt, ik geloof, dat het u onmogelijk zou geweest zijn, om eene zoo boetvaardige vriendin uwe vriendschap niet te hergeven. Ik kon niet nalaten, toen ik gisteren met den Heer Verbergen de schilderij van de bekeerde Magdalena, door den beroemden Le Brun, welke, schoon ten onreg-
{==276==} {>>pagina-aanduiding<<}
te, voor het portrait van Madame de la Vallière gehouden wordt, beschouwde, aan de droefheid van uwe vriendin te denken; hare droefheid is van denzelfden aard, als die dat beeld schijnt te bezielen; alleen was dezelve bekoorlijker, omdat zij minder woestheid, dan in dat beeld vertoonde.... Bedenk, Vriendin! kan zich uw hart iets belangrijker voorstellen, dan eene berouwhebbende vriendin, die in tranen smelt om eenen misslag, dien zij te u waards begaan heeft. O hadt gij den toon gehoord, waarop zij mij van u sprak, hadt gij bovenal gehoord, hoe zij de treurige stof als uitgeput en zich van alles beschuldigd hebbende, eindelijk mij toevoerde: ‘Geloof mij, mijn Heer! schoon ik het raadsel van het noodlot, dat den brief overgekomen, en hoe die in handen van Kraaijestein gevallen is, niet ontknoopen kan, geloof mij, dat ik minder schuldig ben, dan mij Suse beschouwt. Indien mijn eerbied, indien mijn bijna kinderlijk ontzag voor hare voortreffelijkheden kleiner geweest ware, (en dit kan ik haar immers niet schrijven, of zij zou mij, nu althans, van vleijerij verdacht houden) zou ik haar regtstreeks dat gezegd hebben, dat ik toen aan Madam Gibbon schreef. Ik weet wel, dat 'er in de vriendschap geen afstand behoort plaats te hebben, maar ik gevoel altijd te zeer den afstand, dien de natuur zelve tusschen mij

{==277==} {>>pagina-aanduiding<<}

en Suse geplaatst heeft, en, naderhand, toen ik nog meer zorg voor den uiterlijken toestand van Suse kreeg, heb ik immers, (dit zou zij zelve kunnen getuigen) dien afstand vergetende, haar over het zelfde onderwerp vrijmoedig geschreven en gesproken.’ - Ik kon niet nalaten, te bekennen, dat de zaak, van die zijde beschouwd, eenigzins een gunstig aanzien, kreeg; en, schoon ik wel wist, dat gij daar misschien iets tegen zoudt kunnen inbrengen, zou deze bedenking, in hare volle kracht door u gevoeld, mogelijk op u kunnen uitwerken, dat gij van een te gestreng, opzet ten haren aanzien terug kwaamt; dat zeker den grond zou kunnen leggen, tot het vernieuwen eener vriendschap, welker verbreking mijn hart zelfs gegriefd heeft. ‘O!’ liet zij toen volgen, ‘zoo het u mogelijk is, ik bid u... Zoo gij 't eenigzins waarschijnlijk acht, dat gij op het hart van Suse iets zoudt vermogen, ik bid u, mijn Heer! laat dan niets onbeproefd.’ - Hoe, hoe, Mejuffrouw! kon ik beter aan het verlangen van Charlotte voldoen, dan u deze geheele passage zoo voor te dragen, en ik ontken niet, dat dit voor mij eene, aangename taak is, zoo, en wel voornamelijk, omdat ik hoop, dat gij eenigzins misschien daardoor bewogen zult worden om de hand der verzoening Charlotte aan te bieden, dat zij zoo hartelijk verlangt, als om het genoegen, dat ik gevoel in

{==278==} {>>pagina-aanduiding<<}

het beschrijven van een voorwerp, dat zoo streelend is voor mijnen geest.
Behoef ik u te zeggen, dat ik bij het vertrek van de familie van Elzevier meêr aangedaan was, dan ik zou ondervonden hebben, zoo ik niet voor Mejuffrouw Charlotte eene meêr dan gewone genegenheid gevoelde: of zij het bespeurd heeft, weet ik niet. Ik bid u nu, zoodra gij weet, dat het tusschen haar en Koo volstrekt beslist is, schrijf het mij dan, opdat ik daarna mijne maatregelen kan nemen.
Groet Mevrouw Meadows, die ik een zeer brillante Vrouw gevonden heb, maar die ik niet geloof, dat ooit bij u eene Charlotte Elzevier zal kunnen vergoeden; en geloof mij met achting

Uw dienstv. Dienaar en Vriend

Philip Walraven.




{==279==} {>>pagina-aanduiding<<}

Honderd acht en twintigste brief.

Teunis Willemse aan Pleuntje Veldman te Loosduinen.


Veurschoten den 17. Maart.

Pleuntje!

Deuze dient om je te laeten weten, dat ik gezond en welvaerende bin, was het anders met jou, het zou mij van herten leed sijn. Je selt me niet kennen, also min als ik jou, maer dat doet 'er niet toe. Ik ben Teunis de knecht van den Meulenaar aan de meulen van Veurschoten. Je mot dan weten, dat 'er verleden maendag morgen (ik loof wel uit de eerste schuit, die uit den Haag kwam) een meisje bij mijn baes en vrouw gekomen is. Het leek wel een boerinnetje, maer ik loof toch niet, dat se het aigenlijk was - nu dat is tot de lanteeren toe, zij mijn bestje zaliger. Mijn baes en vrouw hadden verbasend veul met dat dingetje op; en wilden absoluit niet, dat ze alleen verder raizen zouw. Ik most doe meê: en raed eens waer ik 'er hiel hien most brengen. Nou dat zel je niet ligt raeijen, ik most 'er nae Amster-
{==280==} {>>pagina-aanduiding<<}
dam brengen. Het maisje was dan heel mooi, maer ze praette hiel wainig; 't was niet als ja en neen! - Ze was daenig en daenig bang toen ze de stad van Layen deur liep.... Ze zag twee of drie Stoddenten, loof ik, en toen wou ze het op een loopen setten, maer ik zai, dat ze maer digt bai main blijven moest, dat ik 'er wel veur caviren zou, en dat de Meulenaers kneukels van Teunis Willemse wel een paer Stoddenten, al hadden ze knuppels als meulenroeijen in de hand, tot spelt kon wreiven; maer het kwam 'er niet toe, ze hadden niet eens arg in ons. We kwemen toen met malkaêr in de schuit van twieën op Haerlem. Wel dat was een allemendig zitten. Ik docht niet, dat een mensch van sitten soo moe kon worden. 'Er was niet veul volk in; maer een paer matrosen; die braef zopen en vloekten. Nou dat komt wel bij malkaer. Die wouden ook eens aanmonden met het boerinnetje, dat ik naer Amsterdam brengen moest: maar ik diffendeerde 'er wat knap. Ik zai maer dat ze main zus was: en dat ik, als ze haer een hand of vinger aanraekten, ik haer een voor een in de vaert zou duvelen, zoo zai ik.... Nou zoo kwamen wij uit die eeuwige lange vaert eindelijk te Haerlem. Toen draefden wai de stad deur, en het maisje kon loopen als een kiviet. Ze was je dan wat vlug op de kooten. We kwamen dan aan de schuit van halfzeuven op Amsterdam, en daer zaeten wij alleen in,

{==281==} {>>pagina-aanduiding<<}

en al begon ik wat te praeten ... jae wel goeijen aevend, 't was om het half uur een woord. Toen wij heel digt bij Amsterdam waren, toen begon zij te praeten. ‘Hoor Vrind!’ zai ze, en ze haelde een rood zakje met een zilver knipje voor den dag: ‘daar heb je de vracht heen en weêr, en deze vier dukaten zijn voor de moeite, die je an me gehad hebt, en zou je me nou wel een plaisier willen doen?’ Ik zai, ‘wel jae ik, maisje....’ En zij weêr, ‘Ik houdje voor een knap en eerlijk borst....’ ‘Dat ben ik ook, maisje! zai ik toen, ‘met God en met eeren.’ ‘Hoor dan, hier zijn nog zes dukaten: zou je die wel willen bezorgen an Pleuntje Veldman de Dochter van den Warmoesier Veldman digt bij Loosduinen. Ken je schrijven?’ ‘Wel jae,’ zai ik toen, ‘ik ben niet onder de Haijens groot emaekt.’ ‘Schrijf dan aan Pleuntje Veldman, dat gij die voor haer van iemand gekregen heb, die ze een pakje geleend heb, en zo je het onthouden kunt....’ ‘Onthouwen, onthouwen? zai ik, ik heb een mamorie als aizer en stael. - En toen zai zij weer: ‘Nu schrijf 'er dan bij, dat ze deur den tijd nog wel meêr voor die dienst te wachten heeft, maar dat ze nog wat na haar pakje wachten moet.’ Toen heb ik 'er met nog een man, die mij daerna in een slaepsteê bragt, an een heel groot huis bezorgd, maar toen ze

{==282==} {>>pagina-aanduiding<<}

gescheld had, wipte zij 'er in. Nou zend ik je hierbij die zes gouwe Dekaten. Men baes zeit, dat ze stuk voor stuk vijf gulden tien stuivers waerd zijn.... Ik verzeker je, dat het een mooi prissent is.... Nou ik heb van zessen tot negenen an deuzen sitten te schrijven, en men baes zijt, het leiken wel haenenpoten en menschenbienen.... Nou, je zult 'er wel kennen uitkommen, as je lezen kent, en anders de Schoolmiester van het Dorp - en al kon die het ook niet lezen, de gouwen Dekaten zijn het principaalste. Nou Hadie!

Teunis Willemse.




{==283==} {>>pagina-aanduiding<<}

Honderd negen en twintigste brief.

Mejuffr. Wilhelmina Bronkhorst aan Mad. Eleonora Gibbon.


Haarlem, 19. Maart.

Mejuffrouw!

Gij zult u misschien wel verwonderen, dat ik aan u schrijf, maar daar ik weet, dat gij altijd zoo hartelijk veel van zuster Suse gehouden hebt, dacht ik u met een klein lettertje geen' ondienst te zullen doen, te meer, omdat Suse mij verzocht heeft aan u te schrijven, waar zij is. - En daartoe heb ik nu juist gelegenheid, omdat ik thans hier gelogeerd ben bij Mevr. Verschuur, bij welke ik misschien eenige weken zal blijven, omdat ik eene groote vriendin ben van hare Dochter Leentje. Ik ben daar meê op ééne school geweest, maar het lieve meisje is droevig aan de tering. Gij begrijpt, Mejuffrouw! zoo ik te huis was, zou 'er Papa - of Mama - of de Gouvernante wel oppassen, dat ik niet u schrijven zou. Maar Mevr. Verschuur staat het mij gaarne toe, die had wel gewenscht, dat haar lieve Leentje in uw Instituut geweest

{==284==} {>>pagina-aanduiding<<}

was, en niet op die kostschool te Amsterdam. Waarom of zij dat zoo dikwijls zegt, weet ik niet, maar zij lijkt daar meer kwaad dan goed geleerd te hebben. Althans zoo zegt zij zelf.
Maar om weêr tot zuster Suse te komen, die geen oogenblik uit mijne gedachten is. - Lieve Madam! Ik weet niet, hoeveel gij van bare omstandigheden weet of niet, maar, ik ben onkundig wat haar eigenlijk overgekomen is voor laatstleden maandag, toen zij in een boerinnen pakje, op het onverwachtst, te huis kwam; zij zag 'er dan vrij gehavend uit, en gij kunt wel denken, dat zij bij Mama niet zeer welkom was. Behalve dat zij zoo wonderlijk in de kleêren stak, en dat baar gezigt heel wild stond, was de taal, die zij uitsloeg, somtijds verward. En wat broêr Koo, die zich heel trouw gekweten heeft, ook mogt inbrengen, hij heeft niet kunnen beletten, dat Suse gister morgen door Papa en mij met een der meiden, naar de Beverwijk gebragt is, of eigenlijk een weinigje boven de Beverwijk op een klein buitentje, dat een Heer Jochemsz bewoont, en die zich daar bezig houdt met zulke ongelukkige menschen, die van hunne zinnen beroofd zijn door een of ander toeval, te doen oppassen, en is het mogelijk weder te regt te brengen. Ik voor mij hield zuster Suse zoo erg niet, dat dat noodig was, maar Mama en mijne Gouvernante, die beide op Suse verschrikkelijk gebeten zijn,

{==285==} {>>pagina-aanduiding<<}

hebben Papa zoolang aan het hoofd gemaald, dat die op raad van den Dokter 'er maar toe besloten heeft. Ik weet niet, dat ik ooit treuriger dag, dan gisteren heb doorgebragt.... Suse was, toen zij wat in de koets gezeten had, zeer slaperig, en ik geloof, dat zij zeer weinig bezef had van alles, wat 'er rondom haar gebeurde. Ik kan u niet zeggen, Madam, hoe ik aangedaan was, toen wij daar zoo met haar heen reden. Zij lag met haar hoofd op een kussen ... en had een groote dormeuse van Mama op; zij was voorts in het wit gekleed.... Ik kon mijne oogen niet van haar afhouden. Zelfs in dezen staat, Madam! was zij een beeld, om te schilren.... Tusschen beide bad ik onzen lieven Heer, dat hij haar toch spoedig herstellen zou - en dat haar kostelijk verstand niet geheel gekrenkt mogt zijn. Dan dacht ik: o als onze lieve Mama dat eens had moeten beleven!... maar o die zou wel tegengehouden hebben, dat een van haar kinderen zoo spoedig uit haar huis in een beterhuis gebragt werd. Ik kon tusschen beide mijne tranen niet inhouden ... en ik zag, dat de onmeêdoogende Gees daarom lagchte. Zelfs toen Papa zeide, dat ik mij niet te veel bedroeven moest, dat het alles tot Suses best geschiedde, was zij zoo vrij van op haar wijze 'er bij te voegen: ‘Ja jonge Juffrouw! gij moogt je wel spiegelen aan het exempel van je zuster; die was ook zoo een teêrhartige Juffrouw.... Eens zag zij

{==286==} {>>pagina-aanduiding<<}

hoe ik een kop van een duif zoo tusschen mijne twee vingers nam, en toen de duif weggooide - en dat het dier nog een heele poos zonder kop liep - eene heele potsige vertooning, dat verzeker ik je - ik moet 'er altijd om lagchen als ik het doe ... maar, Juffrouw Suse was aangedaan, dat verzeker ik je; me leven zoo niet.... Dat komt 'er van....’ ‘Ik verzoek,’ zeî toen Papa, dat gij zwijgt. Ik heb u alleen meêgenomen tot adsistentie, als het noodzakelijk zijn mogt ...’ en toen was dat ellendige praatje uit.
Wij reden den Hoogen Dijk te halfwegen op, en kwamen zoo al spoedig te Velsen - en in de Beverwijk; en toen wij die doorgereden hadden aan de plaats, waar zuster Suse moest bezorgd worden. O het zag 'er van buiten nog al netjes uit, en ik geloof, dat het 'er in de Lente heel fraai is, maar toen de deur openging, en ik bedacht, dat mijn lieve zuster daar zoo goed als in een gevangenis gebragt werd, o toen was het als of mijn hart toesloot. De Heer Jochemsz en zijn vrouw kwamen in eens voor den dag, en Suse, die nog half in hare bedwelming lag, werd uit de koets gedragen, ten minste half slapende. ‘Kom hier bij mij lieve jonge Dame!’ zeide Mejuffrouw Jochemsz - en ik zag, dat die met opmerkzaamheid Suses schoonheid beschouwde.... Wij kwamen in een

{==287==} {>>pagina-aanduiding<<}

klein zaaltje, en Suse ging in een fauteuil zitten ... maar nu ontwaakte zij in eens uit haren slaap, of bedwelming - en zag vrij wild in het rond. - ‘Goede God! ben ik weêr terug gevoerd naar Loosduinen, naar de ondeugende Mevrouw Meadows.... Waar ben - ik - waar ben ik?...’ Nu kwam Papa, die even met den Heer Jochemsz gesproken had, juist binnen. ‘Hoe Papa! hoe Wimpje! gij hier... waar ben ik?’ - waar ben ik? - Papa zeide met veel aandoening: ‘Zijt gerust Suse! zijt gerust....’
Suse: Waar ben ik? waar ben ik?
Papa: In de Beverwijk, Suse! Wij konden u niet in huis houden.... Ik heb u daarom provisioneel drie maanden bij deze goede lieden besteld....
Suse: Ik begrijp niet....
De Heer Jochemsz: Als het met u wat bedaard is, zult gij het wel begrijpen.... Gij zult het bij mij wel, zeer wel hebben.... Mijn vrouw en ik gaan, zonder roem gesproken, zeer vriendelijk met de patienten om....

Suse; Met de patienten.., met de patienten.... Wimpje! lieve Wimpje! waar ben ik?
Ik: Sedert dat-gij te huis gekomen zijt, zijt gij zoo wild geweest - hebt gij u zoo vreemd gedragen....
Suse: O ik begin het te begrijpen... niemand behoeft het mij te zeggen.... Ik ben hier naar toe gebragt, omdat men men mij voor

{==288==} {>>pagina-aanduiding<<}

een zinnelooze houdt.... Papa! en gij ... gij zelf ... Zou het waar zijn....
Papa: Gij zult het hier zeer goed hebben....
Suse: Maar in waarheid Papa! ik ben niet zinneloos.... 't Is mogelijk, dat ik door de ontsteltenis - door de vermoeidheid - door alles wat ik de laatste dagen ondergaan heb - dat ik door de koorts misschien... maar mij op te sluiten ... (hier viel zij op hare knieën) Ik bid u Papa! erbarm u over uw' dochter ... bedenk, dat ik uw kind ben ... uw ongelukkig kind....
Ik: (mij niet langer kunnende bedwingen) Waarlijk Papa! laren wij Suse mede terug nemen, zij schijnt geheel beter....
Juffr. Jochemsz: Ja jonge Juffrouw! zulke vlagen hebben zulke menschen; wij kennen dat kruid... het eene uur praten zij als Salomons, en het andere lijkt het hond noch kat.
Papa: (die met de historie zeer verlegen scheen) 't Is voor een' korten tijd, Suse! als gij wel blijst ... nu is alles zoo geschikt ... ik moet gaan.... Kom, Wimpje!
Suse: (zich naar den Heer Jochemsz en zijne vrouw wendende) Goede menschen! ik verklaar u, dat ik niet zinneloos ben ... dat 'er geweld aan mij gepleegd wordt. Geweld...
De Heer Jochemsz: Stil, lieve Juffrouw! stil, geen geschreeuw te maken ... geen geschreeuw ... of ik heb een andere plaats - en des noods andere middelen....

{==289==} {>>pagina-aanduiding<<}

Papa: Kom Wimpje! wij moeten gaan, het is tijd.
Ik: En zal Suse hier blijven? zullen wij haar niet meê terug nemen?
Papa: Hoe kunt gij dit vragen?
Ik: O laat ik dan bij Suse mogen blijven?
Papa: Volstrekt niet - gij moet immers naar Haarlem... Wat zoudt gij hier in dit huis blijven?
Toen vloog ik Suse om den hals, en zij begon bitter te schreijen - en zoo deed ik mede - ‘God beware u, mijn lieve Wimpje!’ zeide zij snikkende, ‘Bid voor mij - och! en schrijf... schrijf aan mijne lieve Madam Gibbon, waar ik ben....’
Ik: Dat beloof ik u.
De Heer Jochemsz: Lang genoeg, lang genoeg, Juffrouwen! Ik ben 'er niet voor, dat mijne patienten zoo sterk zijn aangedaan, dat breekt naderhand maar op....
Nu wilde Papa afscheid nemen van Suse ... maar hij kon niet spreken ... en Suse viel in de fauteuil neder, zeggende: ‘Papa! Papa! kunt gij dit voor God verantwoorden?’ - Ik hoorde haar nog roepen, toen de deur toeging.
Zie daar, Madam! wat ik oordeelde aan u over Suse te moeten schrijven. Ik hoop, dat het zoo gesteld mag zijn, dat gij 'er genoegzaam zult kunnen uitkomen. Ik weet wel, dat mij zeer veel ontbreekt, maar, sedert zuster Suse van huis geweest is, ben ik achter uitgegaan,

{==290==} {>>pagina-aanduiding<<}

want van de Elzasche Gouvernante kan ik niet leeren. O mogt ik zoo gelukkig zijn van ook een jaar of twee bij u door te brengen!
Ik durf niet hopen, dat gij mij met een antwoord zult verwaardigen, anders gij weet, waar ik gelogeerd ben. Ik hoop toch, dat de Heer Jochemsz spoedig overtuigd zal wezen, dat Suse niet tot de zinneloozen behoort.... Zij is wel heel ongelukkig. - - Ik blijf met achting

Uw dienstv. Dienaresse

Wilhelmina Bronkhorst.




{==291==} {>>pagina-aanduiding<<}

Honderd dertigste brief.

De Heer Pieter de Graaf aan den Heer Louis Kraaijestein.


Leyden, 17. Maart.

Daar de Podagra uit mijn regter- naar mijn linkerpoot geschoten is, en ik nu als een Vorst weêr in mijn stoel zit, moet ik aan u schrijven.... 't Zal nog wel wat gebrekkelijk gaan, want ik heb dan een' ellendigen knaauw gehad, en dat zoo jong.... Nu mijn Papa krijgt dan ook tusschen beide zijn deel ... want mijn eige schuld, neen die zal het niet zijn.... Hoe veel dagen heb ik nu weêr niet al melk en beschuit gegeten?... Ik lijk waarachtig beter naar een kraamkind, dan naar een student, die toekomende jaar Candidaat bij de gratie G - ds en van den Professor denkt te worden. Au ... au !... Ik heb daar mijne pen uit mijn handen geworpen, zoo een fellen steek kreeg ik daar in mijn grooten toon ... en ik heb uit armoê de schele Lucia moeten boven schellen, om de pen, die ik weggesmeten had, voor mij op te rapen.... De meerkat lagchte, toen zij mijn' pen opraapte ... maar zij lagchte, zoo als een tijger lag-
{==292==} {>>pagina-aanduiding<<}
chen zou. Lagch je, zeî ik, uitgemergeld kreng? - ‘Och neen! mijn Heer!’ zeî ze in het zuiver plat Laydsch, - ik dacht wat is het ‘ellendig, dat een jonk mensch daar zoo als Job op den misthoop zit.’ - Nu zal ik vervolgen; omdat ik u wat te schrijven heb, daar je misschien belang in stelt ... of het je plaisir zal doen, dat weet ik niet. Evenwel ik denk het nog al. Jij zit daar nu in den Haag te gluren, of gij Suse nog uit het Westland ziet opdagen. Rechtsom keert zeî mijn drilmeester, toen ik een' blaauwen maandag het exerceren leerde; omdat het toen de mode was; want entre nous, ik was zeer blij, toen het voorbij was. - Verbeeld u nu eens, dat ik uw kapitein ben; - en dan zeg ik tegen u: rechtsom keert. Zie het noorden in; daar schijnt je noordstar. Susanne heb ik op het spoor. Ja, ja! ik word zoo kwaad niet bediend van mijn luidjes, als gij u wel eens verbeeldt, en schoon gij mijn vernust dikwijls bij een houten hakmes vergelijkt, ik verzeker u, dat het vlijm scherp geweest is, toen ik Juffrouw Dorothea Hillegonda Maurepas, als Gouvernante van Juffrouw Wilhelmina Bronkhorst, bij den ouden Bronkhorst in huis heb weten te krijgen. Ik deed het ja gedeeltelijk, omdat zij door het ontijdig sterven van Breton, bij welken zij het huis ophield, geheel buiten bestaan was ... maar ook tevens, om te maken, dat gij een goede spion zoudt hebben in de

{==293==} {>>pagina-aanduiding<<}

familie van Bronkhorst. - Gij vindt het niet heel olijk. Maar gij met al uw olijkheid weet toch niet, waar Santje gevlogen is, en dat weet ik met al mijn botheid door Juffrouw Maurepas. Ik heb u wel gezegd, dat zij zich uitmuntend kweet, om Xantippe Bronkhorst meêr en meêr tegen de Engelachtige Suse op te zetten ... maar ik had nooit gedacht, dat zij tot halve mirakelen in staat was ... doch het hapert de kwaadaardigheid zelden aan uitvindingen. Susanna, om uw geduld dan niet langer op de pijnbank te leggen, is Maandag avond laat, als een boerin verkleed te huis gekomen. Zij was, eer zij van Loosduinen vertrok, reeds ongesteld - en waarschijnlijk door schrik en vermoeidheid, en door de ontmoeting, die haar bij haar te huiskomst bejegende, die alles behalve vriendelijk moet geweest zijn, had zij dien nacht eene zware koorts, vergezeld van ijlhoofdigheid, in een vrij groote mate. Juffrouw Dore heeft toen met Mama Bronkhorst den ouden prul weten te bewegen, om Suse uit zijn huis naar het beroemde Beverwijk te doen bezorgen. Zij begreep, dat, zoo Santje t' huis bleef resideren, haar rijk misschien gaauw uit zou wezen, en ook, dat als dan aan u alle gelegenheid benomen was, om uwe pogingen tegen haar voort te zetten. Zij maakt nu staat, dat gij eens siks aan haar denken zult ... want het had haar eene verbazende moeite gekost, niet om de oude nachtmer-
{==294==} {>>pagina-aanduiding<<}
rie, Mama Bronkhorst, maar om den grommigen ijsegrim te bewegen. Omdat zij wel voorzag, dat de ijlhoofdigheid van Susanna, van een korten duur zou zijn, had zij den avond, voor dat zij vervoerd werd, haar een dosis slaapgoed weten in te krijgen. Enfin, Vriend! door de zorg van Dore Maurepas is nu uw Dulcinea in een krankzinnighuis opgesloten ... en haar Neef en Nicht Jochemsz, die nu het opzigt over Suse hebben, gelijk over de andere personen, die daar zijn opgesloten, zijn, volgens haar schrijven, zeer accessibele luî, althans Nicht ver van incorruptibel.... Zoodat ik 't gezegde van den geleerden Suetonius - neen! 't is een ander Dichter geweest, op Santje toepas:
Incidit in Scyllam cupiens vitare Charybdin.
Gij noemde Doortje wel eens zoo lagchende een tooverkol ... maar zeg nu eens, Maatje! heeft zij niet aardig getooverd?... Het slimme heksje meende u nu ontvlogen te zijn, om zoo veiligjes onder het dak van Papa Bronkhorst te schuilen - en geheel beveiligd tegen alle uwe ondernemingen ... en nu hebt gij meêr ruimbaan dan ooit.
Daar de zaak zoo is afgeloopen, heb ik geen spijt, dat ik zondag niet van de partij geweest ben; anders had mij zoo een grap ongemeen geleken.... Toen maandag morgen de broêrs

{==295==} {>>pagina-aanduiding<<}

mij kwamen bezoeken, heb ik, boven poot boven al, ze hartelijk zitten uitlagchen. Zij hadden zich allen een kermis beloofd, om u in vollen triumf te zien met Juffrouw Santje, die la Rive eens als Predikant bezocht had.... En hoe voortreffelijk zij hunne rollen gespeeld hebben, zoo als gij zelf zegt, het heeft u niets mogen baten. Zij hopen nu maar, dat de grap niet te luid klinken zal, want om juist met den Schout van Loosduinen in onaangenaamheden gewikkeld te worden ... hier toe hebben zij weinig trek. Zij zijn wel fatsoenlijke luîs kinderen, en de Leydsche Burgerij getroost zich van hun baldadigheden en straatschenderijen, die in ander steden, waar de regten gelijk werken, met geldboeten of op het schavot gestraft zouden worden ... maar hun Academisch Burgerschap zou hun weinig tegen andere actien waarborgen. Zij vertrouwen, dat gij wel zorgen zult, dat 'er van de zaak weinig gesnap gemaakt wordt. Geld dat stom is & c.
Ondertusschen heb ik juist door deze histotorie aanleiding gekregen tot eene stof voor mijne Dissertatie. Ja man! de podagra heeft ook zijn nut.... En wat zal dan dat onderwerp zijn, wat anders dan De latius extendendo jure civis Academici Leydensis. Ik heb 'er al den Repetitor van Brummen over gesproken, want ik zie zelf geen kans, om het stuk bij malkander te lappen, en van Papa krijg ik brief

{==296==} {>>pagina-aanduiding<<}

op brief, dat ik hoe eer hoe beter promoveren moet. Gij moest dien ouden hondsvot eens hebben zien kijken toen ik hem de stof noemde.... ‘Mi hercule,’ zeide hij, en stak den voorsten vinger van zijn linker klaauw achter zijn linker oorlel, ‘Die materie, mijn Heer! is nooit behandeld... Die zal u tienmaal zooveel geld kosten als een gewone.... De Heer bewaar mij, dat ik de Heeren Professoren zou willen te kort doen, maar dubito ... valde dubito, of zij die kat wel aan zouden durven.... Mijn Heer! als gij over zulk eene materie uwe Dissertatie wilt maken, zoudt gij wel nog een jaar aan de Akademie mogen blijven ... en, schoon de Theses wel zeer dikwijls niet analogae zijn met de Dissertatie, zoo gij misschien in het contrarie opinie viel, hoe zou men Theses kunnen vinden, die daarbij eenigzins pasten...’ Nu, Caput Lepidum! zeî ik, want ik was in een voortreffelijke luim, wat mijn invallen betrof.... Daar schieten mij al zeer analogische te binnen.... Bij voorbeeld, Uxores filias et ancillas professorum pulcrae formae, omnibus studiosis communes esse. - Omne vitrum, vel clarissimum, impedit visum, et idcirco ejus destructio laudabilis. - Ebrietatem et libidinem non dedecori viris, excellentibus studiis seu honoribus. - Exsecrationes navigantium ex infimâ classe aequales iis studiosorum nobiliore stemmate

{==297==} {>>pagina-aanduiding<<}

natorum. - ‘Nu merk ik al, hoe laat het is,’ zeide de sukkelaar ... en hij schoof zijn glaasje nog eens naar de jeneverfles. Schenk zelf in - zeî ik - oude likkebroêr - zie je niet, dat ik geen vin kan verroeren ... maar maak, dat ik tegen de groote vacantie kan promoveren - en met glans promoveren.... Ik heb mijn ouders al zoo satansch veel gekost.... Ik ben nu al bijna zeven jaar aan de Akademie geweest ... en laatst, zeî mama mij, dat ik nu meer dan tien duizend guldens hun gekost had ... en dat het Papa begon te vervelen.... ‘Ja, mijn Heer!’ zeî de verloopen Litterator. - ‘Ik zeg altijd lagchende, dat 'er geen duurder letters in het A.b.c. zijn dan de M. en de R. ... maar men kan het 'er, als men ze voor zijn' naam heeft, ook ver meê brengen. Zijt maar gerust, mijn Heer!... gij zult 'er zoo goed doorkomen als honderd anderen, en dan zijt gij geregtigd tot alle posten.’ - Zoo zat de vent al voort te praten, en ik begreep, dat hij volkomen gelijk had. De Goden bewaren mij en al zulke knapen, dat 'er ooit tijden komen, waarin men alleen naar verdiensten zou kijken. Maar dat is nog nog nooit gebeurd, en dan zou het wel ongelukkig zijn, dat wij juist dien kwaden tijd beleefden.
Courage dan! zeg ik ... De Dokter heeft mij moed gegeven, dat ik binnen een dag of

{==298==} {>>pagina-aanduiding<<}

drie 'er op uit zal komen. 't Zou mij spijten, als het langer duurde, want Koo Brandenburg geeft toekomende week zijn promotiepartij en ik zou die om geen tien dukaten willen verzuimen. De knapste jongens komen 'er.... Ja, ja, dat licht is ook Medicinae Doctor geworden. - Nu hij is ook bijlang na niet gek - als hij nu van de Akademie af is, wat praktijk krijgt en dan gaat studeren ... dan kan 'er nog wel wat van komen. ‘'t Is zeker wel zoo wat, zoo wat voor de eerste honderd of twee patienten,’ zeî hij laatst tegen mij, dat ik met hem sprak, hoe hij het maken zou, want dat hij toch weinig van de garsten broden had gegeten, nos kennimus nos, moetje denken, ‘'t Is zeker zoo wat,’ zeî hij, ‘voor de eerste honderd of twee patienten, die ik krijg ... maar ik zal de goeije natuur maar laten werken ... en wat weinig kunstjes doen. Sterven ze dan, ja dan zeg ik ... met de vromen ... 't was de man zijn tijd - 'er is geen kruid tegen den dood gewassen - Beteren ze, wel dan ben ik het mannetje ... dan zegent mij de patient, als een klein Lieven Heertje.’ - Dat laat zich nog al hooren - vat je dat ook niet. Evenwel ik was liever zijn duizendste als zijn tiende patient....
Maar ik zou zoo doende mij wel lam schrijven. Mijn hand begint 'er van te slapen....

{==299==} {>>pagina-aanduiding<<}

Schrijf mij toch eens gaauw een antwoord op dezen, die ik denk, dat u heel aangenaam wezen zal

T.T.

Piet.




{==300==} {>>pagina-aanduiding<<}

Honderd een en dertigste brief.

Lise Westhuis aan den Heer Jakob Bronkhorst.


Beverwijk, 20. Maart.

Mijn Heer!

Ik hoop dat UE. niet kwalijk nemen zal, dat Lise UE. een brief schrijft. Het is op verzoek van Mejuffrouw uw zuster Susanna. UE. moet dan weten, dat ik, zoo als ik van UE. verstaan had, dat uwe zuster hier geplaatst was, aanstonds besloot, om te gaan zien, of 'er ook een dienst bij die luî te krijgen was; want zulke huizen zijn, zoo als mijn Heer wel begrijpen zal, de gezochtste diensten niet.... Evenwel het was luk raak; maar met proberen was ik niet bedorven, en besloeg het wel, dan was ik in staat, om mijne lieve ongelukkige Juffrouw mogelijk nog van eenigen dienst te zijn. Ik ging dan eergister morgen over Haarlem naar de Wijk Onze lieve Heer weet, hoe ik hem gebeden had, dat hij geven wilde, dat ik mijn goede en brave Juffrouw Bronkhorst in haar' ongelukkigen toestand mogt blijven bijstaan. Ik ging in

{==301==} {>>pagina-aanduiding<<}

drie uren van Haarlem naar de Wijk en kwam laat in den middag daar aan. Toen liet ik het huis van den Heer Jochemsz mij wijzen, en ik presenteerde mijn' dienst aan de Juffrouw. 'Er was, God dank! een meid gebrek - en de Juffrouw zeî, dat ik kwam, als of ik geroepen was. Zij had direkt zin in mij, want zie, mijn Heer! men is in zulke huizen niet veel gewend. Zij was dan maar wonderlijk in haar' schik, dat ik maar zoo momentelijk komen kon. Ik dacht in mij zelve: Ja Juffrouw! ik zou u wel bedanken, om hier te dienen, deed ik het niet om mijn lieve Juffrouw, die zoo ongelukkig is, van hier opgesloten te zijn. Of ik 'er wel aan deed, mijn Heer! met zoo te denken, weet ik niet, maar het was zoo, en gedachten zijn immers tolvrij. Toen ik dan op mijn slag gekomen was, liet mij de Juffrouw het huis eens zien, en den tuin, die 'er bij is. - Waarlijk, mijn Heer! 't is een fraai luchtig gebouw; 'er zijn zeer veel kleine vertrekjes voor de onderscheide personen, en een groote eetzaal, en als alles hier groen is, moet het 'er waarlijk regt vermakelijk zijn. Wat anders de menschen belangt, die daar opgesloten zijn, dat is bedroefd om te zien, en kan ik u niet naar eisch beschrijven. - Toen wij aan de kamer kwamen waar Mejuffrouw Bronkhorst gelogeerd is, zeide de Juffrouw Jochemsz: ‘In dit vertrek is een jonge Juffrouw uit Amsterdam, die is eerst

{==302==} {>>pagina-aanduiding<<}

eergisteren hier gekomen. Het is een extra, extra mooije Dame, zij lijkt vrij does van humeur ... maar zij is verbazend treurig. Nu wij hebben hier van allerlei slag.’ O wat had ik een werk, mijn Heer! om toen niet uit te barsten huilen, en te roepen: - Juffrouw! Juffrouw Bronkhorst, hier is uw Lise.... Maar ik bedacht mij, en van achteren bekeken, heb ik wel gedaan met mij toen stil te houden, want nu Juffrouw Jochemsz niet weet, dat ik kennis heb aan Juffrouw Bronkhorst, zal ik haar van veel meêr dienst kunnen zijn. Mejuffrouw uw zuster heeft zelf gezeid, dat ik mij heel verstandig gedragen heb in dit gèval. Dezen morgen moest ik op verscheide kamers bedden gaan afhalen. Eerst deed ik het bij een oud Heer, die mij voor zijne Groote mama hield, en mij net als een een jongen van acht jaar vroeg: ‘Groote mama! gij zult het uw Dirkje niet kwalijk nemen, dat hij eens een pijpje rookt....’ Toen kwam ik in het vertrek van Mejuffrouw uwe zuster. Zij zat met haar hoofd op haar hand leunende, toen ik de deur inkwam, en ik zeide: Juffrouw! is het met uw believen.... Toen moest gij gezien hebben, hoe schielijk zij opsprong: ‘O Hemel’ riep zij uit, ‘wat hoor ik ... zijt gij het Lise?...’ Toen ging ik naar haar toe. Zij vloog mij om den hals. ‘God zij gedankt, dat ik u zie ... maar hoe komt gij hier.’ (en toen vertelde ik haar

{==303==} {>>pagina-aanduiding<<}

kort, hoe ik te weten was gekomen, dat zij hier was opgesloten, en hoe ik op den gelukkigen inval kwam, om mij hier te verhuren) ‘Lise! Lise!’ zeide zij, toen ik had uitgesproken, ‘wat hebt gij wel en verstandig gedaan, dat gij gezwegen hebt, dat wij kennis aan elkander hebben: - dat moeten wij zorgvuldig bedekken ... O! God vergelde u, dat gij mij zoo getrouw zijt! Gij begrijpt, dat ik wel bij mijn zinnen ben, en dat alleen de onverdiende haat van Mama, Papa, heeft weeten te bewegen, om mij hier te doen plaatsen ... schoon ik hier in een' toestand gekomen ben, zoo als ik nooit heb ondervonden.... God weet wat 'er van mij moet worden!... maar Hij heeft u aan mij gezonden, als een Engel der vertroosting. Maak toch Lise, dat broêr Koo weet, dat ik, schoon ik veel geleden heb, mij zeer wel bevind, schrijf hem dat, zoo het u mogelijk is nog van daag; ik mag niet lezen of schrijven, dat is mij volstrekt door den Heer Jochemsz verboden, want ik word behandeld als iemand, die het waarlijk in het hoofd scheelt.... Maar eilieve Lise! zeg gij aan Mejuffrouw Jochemsz, dat ik om een schaar verzocht heb en papier, om bloemen te knippen, want dat ik wat dien te doen, om den tijd door te brengen. Maak dan, dat ik in de ruimte papier krijg, en bezorg mij een potlood, dan zal ik ten minste

{==304==} {>>pagina-aanduiding<<}

het genoegen hebben, van door u met broêr Koo en anderen te kunnen korresponderen.’ - Het heeft dan wat moeite ingehad, om Juffr, Jochemsz te bewegen, niet om het papier, maar om een schaar met stompe punten te krijgen. Evenwel die stond versteld, toen Juffr. Bronkhorst in een half uur een Anjer vervaardigde, die zij aan Mejuffr. Jochemsz present deed - haar eene geheele bloemenmand belovende, mits zij maar genoeg papier had. Nu heeft men mij naar de Wijk gestuurd, of ik daar ook fijn postpapier krijgen kon, en ik heb een oogenblikje uitgebroken, om dezen aan u te schrijven. Ik zal hem aan mijn nicht Betje sturen, met verzoek, dat die UE. dezelve morgen ochtend in het Noord-Hollandsche Koffijhuis op den Dam bezorgt, dan blijft alles in koele vaten. Morgen of overmorgen zal Juffr. Suse UE. langs denzelve weg schrijven. Na UEd. nogmaals excuus voor mijne genomen vrijheid verzocht te hebben, blijf ik met hoogachting

UE. ootmoedige Dienaresse

Lise Westhuis.




{==305==} {>>pagina-aanduiding<<}

Honderd twee en dertigste brief.

Mejuffr. Charlotte Elzevier aan den Heer Jakob Bronkhorst.


den Haag, 20. Maart.

Mijn Heer!

Ik kan u niet uitdrukken, in welk eene verwarring gij, schoon onschuldig, met uwen laatsten brief mij gebragt hebt. Zoo iets, als gij mij daarin meldt, had ik mij nooit, als mogelijk kunnen verbeelden. Ik wist door Madam Gibbon, dat Suse van het Buiten van Mevrouw Meadows gevlugt was. Zij had mij een' eigenhandigen brief van haar laten lezen, welken Suse bij den molen te Voorschoten geschreven had. Die brief droeg wel kenteekens van haast, maar hoe dikwijls wij hem ook herlezen hebben, wij hebben 'er geen enkel spoor van een beneveld verstand in kunnen ontdekken. En nu ... nu reeds geplaatst in een huis, waar men lieden opsluit, wier verstandelijke vermogens gekrenkt zijn! Ik geloof gaarne, dat zij door de schrikken en vermoeijenissen, die zij ruim een etmaal in de onaangenaamste afwisseling had uitgestaan,

{==306==} {>>pagina-aanduiding<<}

door eene koorts is overvallen ... maar haar daarom oogenblikkelijk te doen vervoeren ... haar te doen plaatsen in een verblijf, waarvan de naam alleen een verstandig mensch een ril door het hart doet gaan.... Welk een verfoeijelijke haat, welk een afgrijsselijke wreedheid is daartoe aan de eene, welk eene beschrijelijke lafheid aan de andere zijde noodig, om zulk een gruwel van heiligschennis aan mijne Goddelijke vriendin te bedrijven ... ja, aan mijne vriendin! - Alle bedenkingen vallen weg - ik vergeet nu alles, wat 'er tusschen ons gebeurd is - en de gedachte, Susanna Bronkhorst in een Krankzinnighuis, verzwelgt alle andere: Dan ben ik neêrslagtig, dan weder vlieg ik op in drift, en magteloos is echter de drift, om de zoo wreed vervolgde te verlossen. Schoon mijn Papa en Mama meêr of min te onvreden waren op Suse over het verschil, dat 'er tusschen ons heeft plaats gehad: echter veroordeelen beide ten sterkste den genomen maatregel. Ik heb Papa al zoeken te bewegen, om aan uw' ouden Heer eens over dit onderwerp te schrijven, maar het is mij nog niet gelukt, hem daartoe te over te halen. Hij bemoeit ongeroepen zich ongaarne met de zaak van een ander, en heeft geen denkbeeld, dat zijne tusschenkomst iets baten zal bij een' man, die de regten zijner kinderen niet weet te handhaven tegen de ondeugende pogingen van eene verachtelijke coquette, die nu nog

{==307==} {>>pagina-aanduiding<<}

ondersteund wordt door een vreemde gouvernante.
Ondertusschen heb ik met het hartelijkst genoegen gezien, met welk een ijver en liefde gij zoo wel als Wimpje, u regt broederlijk en zusterlijk gedragen hebt, om den slag, die Suse getroffen heeft, aftekeeren. Zijn uwe pogingen vruchteloos geweest, dat neemt niets weg van het welmeenende en goede. En het zijn alleen ondankbaren of dwazen, die naar den uitslag der zaken de waardij van de goede bedoelingen der zwakken afmeten. Zeg, als Wimpje uit Haarlem terug komt, dat ik haar dank zeg voor de trouwe liefde, die zij Suse bewees, en, zoo zij eenigen tijd langer, het hatelijke bijzijn van hare Mama, en het toezigt van hare zoogenaamde Gouvernante ontwijken wil, dan verzoek ik haar, om eenige weken bij mij te komen doorbrengen; ik verzoek het haar uit den naam van mijne ouders.... O dan, dan ... zal ik misschien in uwe jongere zuster eenigermate het gemis van Suse vergoed vinden. Zeker ... zeker zal zij eenige trekken van haar hebben, want, schoon ik 'er dagelijks den Hemel om bid, Suse, vrees ik, is voor mij verloren.... Zoo zij niet verloren is voor de geheele maatschappij. Suse in een krankzinnighuis ... en ik buiten staat, om haar te redden ... o Welke gedachten zweven 'er door mijnen geest. Zoudt gij geen kans zien, om een' brief van mij aan haar weg te krij-
{==308==} {>>pagina-aanduiding<<}
gen.... Ik zal, ik zal haar schrijven.... Komt de brief niet te regt, het verlies is zoo groot niet ... en zoo hij haar in handen komt; o dan ... dan zal hij haar misschien, in haren deerlijken toestand, nog eenigzins welkom zijn. Gij zult immers wel alles willen doen, om dien haar in handen te doen komen.
Schoon ik, gelijk ik in mijnen laatst vorigen u schreef, u geen hope kan geven op het stuk, waarop gij waarlijk uw hart sterkerschijnt gesteld te hebben, dan het verdient, het geen mij waarlijk leed doet, zult gij toch wel gelooven, dat ik daarom een levendig belang stel in uw geluk. Zelfs in de weigering, die gij zegt (en ik geloof, dat gij het ernstig meent, want gij hebt geen beginsels omtrent de sekse als de ondeugende Kraaijestein) dat u zooveel droefheid veroorzaakt, zelfs in die weigering bedoel ik waarlijk uw geluk ... want wij zouden elkander, op den duur, niet lijken.... Zet nu de gril uit uw hoofd, en laten wij toch goede vrienden blijven, en dat kan immers wel?... Zie hoe het tusschen uwe zuster en den Heer Walraven is.... En gij zult u immers niet schamen, om het voorbeeld van uwen voortreffelijken vriend na te volgen. Als een blijk van vriendschap jegens u, moet ik u toch raden, en gij zult mij dien raad niet kwalijk nemen, dat gij u door het onaangename, dat u in huis bejegent, niet laat voortslepen tot eenigen wanhopigen stap. Uwe bedreiging, om

{==309==} {>>pagina-aanduiding<<}

het spoor van uw broeder Abraham te volgen, las ik met zekeren schrik. Doe toch geen' stap, in een enkel duister oogenblik, die uw geheel leven berouwen zou; en, schoon ik niet zeer opgetild ben met het gedrag van uw' ouden Heer omtrent Suse, zoo als gij boven wel zult gemerkt hebben, beklaag ik den man uit den grond van mijn hart. Hij heeft in uwe Mama eene der braafste en verstandigste vrouwen verloren, en voor haar in plaats gekregen eene hatelijke coquette, die hem dwingt, om het levendig afbeeldsel dier waardige afgestorven vrouw, uwe voortreffelijke zuster, van zich te verwijderen; eerst haar blootgesteld latende aan de verschrikkelijke intrigues van een der ondeugendste mannen, en nu door haar eensklaps te verbannen uit de menschelijke zamenleving, onder een' ongelukkigen hoop van menschen, die het waardigste kenmerk der menschheid verloren hebben.... Waarlijk zulk een' man is wel zeer te beklagen; en het is de pligt van die kinderen, welke nog bij hem zijn, om zijn ellendig leven niet meer te verbitteren, door ongeregelde of onberadene stappen. Begrijp eens, welk een droevig verlies het voor hem zijn zou, indien gij in deze omstandigheden hem verliet. Ik zag wel met veel genoegen, dat, gij zijne droefheid bij uwe bedreiging bespeurende, medelijden met hem gevoelde, en van dat oogmerk afzaagt ... maar het deed mij leed, dat uw uitzigt op mijne

{==310==} {>>pagina-aanduiding<<}

hand eenigermate medegewerkt had, om dit wanhopig besluit uit uwe zinnen te stellen. Ik heb te veel achting voor u, om u eenigzins te misleiden, en moet dus die hoop bij u uitblusschen.... Ik mag die zelfs niet levendig houden, om u te bevestigen in het besluit, om van uwe bedreiging af te zien. Nu ik vertrouw, op grond van uw goed en edel karakter, dat mijn persoon ook maar eene bijkomende, en wel de geringste reden zal geweest zijn; daar de stemmen van rede en Godsdienst - en zelf die van uw eige tijdelijk belang - zich vereenigen, en u ontraden, om uw broêr Abraham, dien gij gelukkig nooit hebt nagevolgd, nu na te volgen in de onbezonnenste daad, die hij misschien in zijn geheel onbezonnen leven gepleegd heeft. En zoo mijne achting en vriendschap bij u nog iets blijven wegen, en die ik u opregtelijk, en zonder eenige achterhoudendheid betuig; gij begrijpt, dat die op zijn best in medelijden zouden veranderen, indien gij ooit besluiten kondt, om het ouderlijk huis in onberaden drift te verlaten. Ik hoop, dat gij het mij ten beste houden zult, dat ik u over dit onderwerp eenigzins breedvoerig schrijf; gij zijt thans voor eene poos uwen waardigen vriend Walraven kwijt, en het gemis van zulk een verstandig en braaf vriend in zulke onaangename oogenblikken, als gij zeker nu in uw huis doorbrengt, kan niet door de raadgevingen van een meisje vergoed wor-
{==311==} {>>pagina-aanduiding<<}
den; maar dat die evenwel eenig gewigt ontleenen van de opregte welmeenendheid, waarmede zij gegeven worden!
Mag ik u ook verzoeken, dat gij alle pogingen aanwendt, om u eens door middel van Lise van alle bijzonderheden omtrent het verblijf van uwe zuster te Loosduinen ten naauwkeurigste te doen onderrigten. Ik heb vermoedens omtrent die Mevrouw Meadows, en Madam Gibbon twijfelt bijna niet meer, of zij is die vrouw niet, waarvoor zij gehouden is geworden.... Laat Lise, zoo gij haar opsporen kunt, vrij eene reis op mijne kosten naar den Haag maken. Ik wil van alles onderrigt zijn. Ik heb al eens naar Mevrouw Meadows willen rijden, om alles te weten, maar Papa kan daartoe niet verstaan, en Madam Gibbon heeft zelfs gehoord, dat Mevrouw Meadows met haar geheel huishouden zou opgebroken zijn.... Zeg de goede Lise uit mijnen naam dank, voor alles, wat zij aan mijne Suse gedaan heeft.... Daar ik heden nog aan uwe zuster schrijven wil, zult gij mij wel verschoonen, dat ik dezen afbreek met de betuiging, dat ik met ware achting ben

Uw Dienaresse en Vriendin

Charlotte Elzevier.

{==312==} {>>pagina-aanduiding<<}

P.S. Even was deze afgeschreven en had ik den ingeslotenen aan Suse begonnen, toen mij Madam Gibbon een' brief van uwe zuster Wimpje zond, behelzende hoe het bij het vervoeren van uwe zuster Suse geweest is, en van welke omstandigheden hare komst in de Beverwijk verzeld ging. - O hoe is mijn verontwaardiging, hoe is mijne droefheid nog geklommen! Ik bid u, zoek toch den kortsten weg, om dezen brief haar te doen toekomen.




{==313==} {>>pagina-aanduiding<<}

Honderd drie en dertigste brief.

Mejuffr. Charlotte Elzevier aan Mejuffr. Susanna Bronkhorst.


den Haag, 20. Maart.

Lieve Vriendin!

Nu kan ik niet nalaten aan u te schrijven, schoon in de onzekere hoop, of deze wel in uwe handen zal komen ... o, mijn lieve Suse! hoe zal ik u mijne aandoeningen melden! Zoover, zoover hebben het dan de haat en boosaardigheid gebragt, dat gij uit de menschelijke maatschappij verbannen zijt, en geplaatst in het midden van die ongelukkige, die hoogstbeklagenswaardige voorwerpen, die aan het oogder wereld onttrokken worden, en die door het verlies van hun verstand het vernederendst tooneel voor den mensch opleveren. Woorden ontbreken mij, om u uit te drukken de aandoeningen, die mij overweldigden, toen ik dit rampzalig berigt van uwen broeder ontving, en bij elke herinnering aan uwen toestand grijpt mij eene onuitsprekelijke droefheid aan. Ik wil nu niet eens

{==314==} {>>pagina-aanduiding<<}

reppen van ons nog onbeslist verschil, schoon dit zeker eene verwijdering veroorzaakt heeft, welke misschien alleen de tijd zal kunnen heelen.... Wat gij van mij denken, wat gij van mij, helaas! met eenigen, met te veel schijnbaren grond, vermoeden moogt, ik ben nog geheel dezelfde voor u ... en hoe ongelukkig ook uw toestand zij, ik dank den Hemel, dat 'er misschien eene gelegenheid geboren is, om u althans eenig wezenlijk bewijs daarvan te geven.
Het heeft mij zeer veel gekost om het 'er bij Papa en Mama door te krijgen, maar mijne vriendschap heeft gezegepraald, en hetgeen ik u schrijven zal, is met hunne toestemming. Ook draagt het de hoogste goedkeuring van Madam Gibbon weg, die ik dagelijks bezoek, en alle onze gesprekken loopen over u. - Wij reikhalzen nu vruchteloos, om eenig berigt van u zelve te ontvangen. Maar ter zaak. Lieve Suse! Ik hoop, dat gij het voorstel, dat ik u doen zal, niet van de hand zult wijzen. - Daar het toch niet lang zal kunnen verborgen blijven voor den Heer en Dame, aan wier toevoorzigt gij, in uwen tegenwoordigen toestand, aanbevolen zijt, of uwe toestand verschilt aanmerkelijk van die soort van ongelukkigen, welke aan hunne zorg toevertrouwd zijn, twijfel ik niet, of zij zullen wel iets willen bijdragen, zoo zij anders een menschelijk hart hebben (en dat geve de Hemel om zooveler ongelukkigen wille

{==315==} {>>pagina-aanduiding<<}

als hen omringen) om u uw lot dragelijk te maken. Stel hun dan eens voor, of zij niet zouden toelaten, dat eene uwer vriendinnen, voor haar eige rekening, eenigen tijd bij u mogt komen logeren. Verzeker hun, dat deze met alle schikkingen, die zij deswegens willen maken, volkomen te vreden zijn zal, o Suse! en zoodra ik uw toestemmend antwoord ontvangen heb, zal ik onmiddelijk schikkingen tot mijne reis maken, en eer 'er twee dagen om zijn, ben ik bij u. Ik zal in lang geen blijder oogenblik beleefd hebben (want sedert het bewuste voorval heb ik bijna mijne opgeruimdheid geheel verloren) dan dat, waarop ik zoodanig een' brief van u ontvang - of, zoo gij mij niet moogt schrijven, want ik weet niet, welke de bepaalde orders van zoodanig een huis zijn, waaraan gij zeker zult onderworpen zijn; verzoek dan de Heer of Dame van het huis, dat zij de goedheid hebben van uit uwen naam aan mij te schrijven, ook dan zal ik even onverwijld komen...
Mama noemde mij, toen ik dat voorstel herhaalde eene goedaardige dweepster althans in het stuk van vriendschap, maar Papa, die toch bijlang na geen dweeper is, vond 'er wel niets overdrevens of dweepends in, maar hij vreesde, dat mij het gezelschap, dat ik buiten Suse daar zou aantreffen mij zeer slecht zou bevallen - en hij voegde 'er bij, dat zulke heldhaftige blijken van vriendschap wat uit

{==316==} {>>pagina-aanduiding<<}

de mode waren. Daar ik in Papa reeds eenigermate eenen verdediger tegen Mama's gevoelen gevonden had, liet ik dat maar onaanroerd; maar zeide alleen glimlagchend, dat ik, nu reeds zoo lang van uw bijzijn verstoken geweest zijnde, mij weinig bekommeren zou over de andere mij omringende personen, als ik mij maar bij u bevond - en dat ik, zoo als het in waarheid is, 'er niet bijzonders heldhaftigs in vond ... maar dat de menschen, over het algemeen mij toeschijnende zelfs beneden het gewone peil gezonken te zijn, ook een gewoon bedrijf voor iets heldhaftigs houden. Papa vond dat deze aanmerking wat scherp was - en Mama betuigde hare vrees, dat vroeg of laat zulke, denkbeelden, als ik koesterde, mij tot stappen zouden vervoeren, die, zoo al niet verkeerd, echter zeer weinig berekend waren voor de tijden en het land, waar in wij leven.
't Kan bij mij gebrek aan doorzigt of ervarenis zijn, Suse! maar Madam Gibbon begrijpt het evenwel eveneens als ik, en daarom denk ik, dat ik het nog alles zoo geheel niet mis heb. - Mij dunkt, dat de voorbeelden van vriendschap, vaderlandsliefde en andere deugden der Ouden, die ons als kinderen, in voorbeelden geleerd worden, toch iets meêr dan sprookjes zijn. Immers, zoo 'er al wat verdichts onderloopt, dat wel mogelijk is, worden zij ons immers door onze Leermeesters en

{==317==} {>>pagina-aanduiding<<}

Leermeesteressen voorgehouden, als voorbeelden, en modellen, om ons leven naar in te rigten.... Ik mag immers niet denken, en Madam Gibbon gelooft het ook niet, dat ons al die schoone voorbeelden zoo maar louter als uit spel worden voorgedragen, geheel zonder oogmerk, dat wij, in het vervolg van ons leven in die gevallen komende, daarvan ons zouden bedienen. Dan ware het beter, dat men ons hoofd met andere denkbeelden vervulde, en ons hart zulk aangenaam voedsel niet gaf. Madam Gibbon denkt, dat men liefst alle menschelijke grootheid in de boeken en van de schouwtooneelen verbannen zag, omdat de meeste menschen naauwelijks zich in staat gevoelen, om een dragelijk middelsoort uit te maken. Zij zeide bij die gelegenheid: ‘Vele menschen spreken met verrukking van Orestes en Pylades, van Damon en Pythias, van David en Jonathan, die op zijn best eene welmeenende goede kennis op de wereld hebben, en geheel buiten staat zouden zijn, om eenige opoffering, zelfs van eenige weinige dukaten voor iemand op de wereld te doen. Maar het hapert daar niet aan, dat de menschelijke natuur niet in staat zou zijn tot het bereiken van die hoogte van voortreffelijkheid: Neen! schoon het altijd maar het geval van weinigen geweest is, en ook wel blijven zal, omdat het eene moeite en zelfsverzaking kost, die zich met het vadzige

{==318==} {>>pagina-aanduiding<<}

en het belangzoekende der meesten zich kwalijk plooijen laten, de krachten zijn door den goeden Schepper wel in ons gelegd, maar het is het bedrijf van schrandere egoïsten, die zich eerst wijs gemaakt hebben, dat, hun Ik het middelpunt van het heelal zijnde, alles, wat groot en edel is, en de gewone lage handelwijze van het menschdom overtreft, of tot de Romans en het Tooneel te verwijzen; of zoo het nu en dan plaats heeft, in een belagchelijk licht voor te stellen; en daar willen dan de honderde Echo's, die hunne woorden opvangen, ook gaarne aan, omdat zij zelfs, bij eene oppervlakkige beschouwing van zich zelve, en eene vergelijking van zich zelve bij maar eenigzins groote lieden zoo deerlijk, zoo nietig klein worden. Denk niet Lotje!’ voegde zij 'er eindelijk bij: ‘dat de groote mannen der oudbeid de bespotting of den laster van hunne tijdgenooten ontkomen zijn.... Maar uwe Mama heeft misschien daarin gelijk, dat men in dit land over het algemeen niet zeer geschikt is voor eenigzins groteske gevoelens - althans ik heb eens een Burgemeester van eene kleine stad, in dit land, voor een volslagen gek hooren verklaren, omdat hij een waarlijk half gekken neef van hem niet met een lucratif postje beschonk, maar het aan een verstandig man gaf, die hem niets in den bloede bestond.... Wat zou men

{==319==} {>>pagina-aanduiding<<}

dan in dit land niet van de groote modellen der oudheid zeggen ... ja wat erger is, ik heb hier de daad van Hambroek, voor gekheid, voor razernij, hooren uitkrijten.’
Gij zult nu uit dit alles niet begrijpen, Suse! dat ik eenige bijzondere waardij hecht, aan het gedaan aanbod, en dat ik meen daarmede iets buitengewoons te verrigten - maar houd dit alleen voor een uitvloeisel van het gesprek door mij met mijne ouders en daarna met Madam Gibbon gehouden.... Sedert onze droevige vriendschapsbreuk is Madam Gibbon de eenige, met welke ik regt praten kan. O die voortreffelijke vrouw, die ons heeft leeren denken, verstaat mij beter, dan mijne Mama zelf. En hare goedkeuring is bij mij van een alles overwegend gewigt. Zij behoort tot die zeldzame menschen, die bij het klimmen der jaren en bij de kalmte der hartstogten, het fijn en edel gevoel der jeugd behouden.... 't Schijnt, helaas! veelal het geval, dat met het toenemen der jaren het gevoel voor het schoone en goede verstompt, en dat de menschen bij elken trap des levens, dien zij hooger klimmen, en hoe meêr zij voor anderen zouden behooren te leven, in tegendeel meêr en meêr in zich zelven wegkrimpen, en gevoellooze egoïsten worden.
Ik heb u maar met één woord geschreven, dat ik het berigt van uwen ongelukkigen toestand van uwen broêr Koo ontvangen heb.

{==320==} {>>pagina-aanduiding<<}

Waarlijk zijn eenvoudig en kunsteloos verhaal van het gebeurde trof mij dieper, dan ik mij verbeeld, dat een veel sierlijker en fraaijer opstel zou hebben gedaan. Zijn hart, zijn goed hart sprak in ieder regel, in ieder woord. Zeker was het bijzonder streelende voor mij, uit hoofde, dat zijne hartelijke genegenheid voor u overal zoo helder doorstraalt. Waarlijk hij heeft al heel veel goede eigenschappen, en ik dacht niet, dat hij nog zoo vurig kon worden, als hij werd, toen hij de boosaardige zamenzwering tegen u ontdekte.... Nu hij zou ook van eene voorbeeldelooze koelheid hebben moeten zijn, zoo hij al die gruwelen gelaten had aangezien. Ook Wimpje toont, dat zij een regt zusterlijk hart bezit, ja het schijnt, dat het hatelijk gedrag, zoo wel van uwe Mama als dat harer Gouvernante, afkeer inboezemt tegen dat geen, waartoe anders in den aanleg haar karakter volgens uw berigt overhelde. Terwijl ik bezig was met aan u te schrijven, zond mij Madam Gibbon een' brief, dien zij van haar uit Haarlem, waar zij bij eene Mevrouw Verschuur gelogeerd is, ontvangen had. Ik heb daaruit gezien, hoe gij in uw tegenwoordig verblijf gekomen zijt. Alles, alles verraadt mij eene volmaakte zamenzwering van bijna alle personen, die u omringen, om uw volkomen bederf te berokkenen. En waarlijk zij hebben het 'er verre, zeer verre in gebragt, maar ik hoop, dat de Hemel eindelijk daaraan een grenspaal

{==321==} {>>pagina-aanduiding<<}

stellen zal. Wat kan ik het helpen, ik verdenk alles, alles, Suse! wat u omringt.... Tusschen beide houd ik al, wat 'er gebeurt, voor een helsch ontwerp van den Heer Kraaijestein, omdat ik hem tot alles in staat ken. O dat ik het einde van den draad van dit kluwen der goddeloosheid wist te vinden. Ik ben nooit achterdochtig geweest ... maar het schijnt, dat mij het verdriet over onze vriendschapsbreuk en bovenal uw ongeluk zoo maken. Vreemde, wonderlijke, belagchelijke zaken haal ik mij in het hoofd, die ik mij bijkans schaam op papier te stellen. Evenwel gij moet het weten: ik heb het aan niemand, dan Madam Gibbon medegedeeld. Ik was, gelijk gij weet, op dien noodlottigen dag, toen gij dien heilloozen brief van Kraaijestein ontvingt, voor den eerstenmaal en tot nog voor den eenigen, maar in het gezelschap van Mevrouw Meadows. Ik had haar juist met geen zeer groote aandacht beschouwd, en het geen 'er spoedig daarna tusschen ons voorviel, verwijderde al meer en meer mijne opmerkzaamheid op haar persoon. Evenwel toen ik haar zag, meende ik op het oogenblik, dat ik haar meêr gezien had. De opslag van hare oogen, en een zeer bijzonder spotachtig trekje rondom den mond waren mij zeer bekend. Evenwel ik kan mij niet herinneren, waar ik haar meêr zou gezien hebben. Maar onlangs is het mij ingevallen, en ik heb mij herinnerd, dat

{==322==} {>>pagina-aanduiding<<}

die trekken volmaakt geleken naar het portrait van het Nichtje van Madame le Grand in de Hoogstraat te Rotterdam. Zou ook die schrandere aardige Mevrouw Meadows dezelfde zijn, als het ongelukkig, zoo door ons beklaagde, Saartje Lindenberg?... Madam Gibbon heeft 'er om gelagchen, maar hoe meer ik mij het portrait van dat meisje, en het gelaat van Mevrouw Meadows voor den geest breng, hoe meer overeenkomst ik bespeur. Ik weet wel; de kracht der inbeelding is groot, maar nooit is 'er, voor dat ik Mevrouw Meadows gezien had, een spoor der gedachte in mijnen geest geweest, dat Mevr. Meadows Saartje Lindenberg was. En haar gedrag, op den laatsten dag van uw verblijf te Loosduinen, heeft zich zoo vreemd ontwikkeld, dat het wel met het karakter van het meêrgenoemde meisje zou over een te brengen zijn, en het zal bij u geen oogenblik twijfel lijden, of de booswicht Kraaijestein is wel in staat geweest, om door zulk eene persoon uw val te zoeken.... Als ik te Rotterdam kom, zal mijn eerste werk zijn, om bij Madam le Grand eene boodschap te maken, om nog eens het portrait van haar Nichtje te zien, en dan dunkt mij, zal ik het zeker weten te zeggen. Indien dit zoo was, Suse! welk een verschriklijk bedrog had men dan aan u gepleegd, en welk een verbazend groot gevaar zoudt gij met Loosduinen ontkomen zijn.

{==323==} {>>pagina-aanduiding<<}

Nu, Suse! wacht ik van u een' brief, die mij verheugen zal met de tijding, dat gij mij bij u verlangt, en op de vleugelen der vriendschap zal ik naar u toe zweven - en, zoo lang gij het verkiest, zal ik bij u vertoeven, uw verblijf mag zoo onaangenaam zijn als het wil - uw bijzijn zal het voor mij aangenamer maken, dan het schitterendst paleis.... Ik ben, gelijk altijd,

Geheel de uwe

Lotje Elzevier.




{==324==} {>>pagina-aanduiding<<}

Honderd vier en dertigste brief.

De Heer Louis Kraaijestein aan den Heer Pieter de Graaf.


Amsterdam, 21. Maart.

Op mijne reis van Napels naar Rome, zat ik op een' postwagen met een' Engelschen Lord - die mij veel bijzonderheden van zijne landgenooten verhaalde, en onder anderen van een' karel, die Marionetten vertoonde te Londen, zoo heerlijk en natuurlijk, als 'er misschien ooit in Europa gezien waren. Hij had maar even zijn pink te bewegen, alles, alles was in de volkomenste beweging: en de eene grap overtrof de andere in voortreffelijkheid. Op zekeren tijd gebeurde het, dat de beste van al zijn poppen, door welk een toeval wist de Lord niet, mankeerde - en wat deed de geresolveerde Brit? Hij werd door zoodanig eene verbittering aangegrepen, dat hij, in plaats van voort te spelen, het gordijn liet vallen, en de gapende vergadering liet zitten wachten; al zijn marionetten bij elkander bondt, dezelve onder zijn' arm nam, de eerste herberg de beste 'er mede in vloog, en ze daar in

{==325==} {>>pagina-aanduiding<<}

een kolenvuur smeet. Met een liep hij de deur weder uit - en zonder zich te bedenken sprong hij in den Theems.... Begrijpt ge mij - begrijpt ge mij? - Had ik op de ontvangst van uw podagreusen lammen brief het geluk gehad van de feeks Saartje - de oude kol Dorothea - u en al de overige Hottentotten met uwe strotten aan elkander te kunnen binden, of ze aan een degen rijgen, en als sprotten aan een pijpesteel gestoken, in een brandenden vuurpoel kunnen werpen; gij zoudt den weg van de Marionetten van Mr. Pullings gegaan zijn. O ik wenschte, dat ik met meêr vastheid aan een hel geloofde, dan zou ik 'er u allen met grooter vertrouwen in kunnen wenschen ... maar nu zijt gij veel erger dan de Marionetten van Mr. Pullings - gij zit, als verachtelijke bavianen, mij uit te lagchen ... maar ik zal ook iets groots doen, even als Mr. Pullings ... maar niet in het Y of den Amstel springen.... Neen! dat genoegen zult gij niet beleven.... Neen! onkundige, zotte kreaturen ... ik zal mij geheel van u ontdoen.... Saartje moog' in een spinhuis - Dore met een kijkkast - gij, en al de overige in de onderscheide kasten van halfgeleerden uw leven verstijten.... Procul hinc zeg ik tegen al zulk goed.... Saartje laat het liefste meisje van de wereld vlugten - en uw lieveling, de vermolmde Dorothea bezorgt haar in een Gekkenhuis ... en het laatste geschiedt zonder

{==326==} {>>pagina-aanduiding<<}

mij raad te plegen, met eene verhaasting, als of 'er volstrekt geen ander middel uit te denken was.... Nog eens, ik zal eene daad doen, die ruim zoo fraai is, als die van Mr. Pullings - ik zal, als ik mij van u alle ontdaan, geheel ontdaan heb ... naar Susanna Bronkhorst gaan ... en haar alles, alles bekennen, en immers volgens Poot:

Voor een opregte biecht verdwijnt de straf der zonde. 


mij gedragen - zoo als het een verstandig en braaf man past.... Zie daar, dat waren de stichtelijke morgengedachten van uw vriend Louis Kraaijestein - maar Pietje! 't is met mij als met de oude tooveres - Mevrouw Medea -

Video meliora proboque, 
Deteriora sequor.... 


Malle schepsels zijt gij van den eersten tot den laatsten; maar tot den stap te komen, en naar Santje Bronkhorst te gaan, en met meening te zeggen, nadat ik mij een' toegang tot haar gebaand had in het Gekkenhuis bij de Wijk. ‘Zie hier nu aan uw voeten liggen de zondaar Kraaijestein. - Hij heeft tusschen u en uwe vriendin Charlotte een twistappel opgeworpen; u een logement bij Saartje Lindenberg bezorgd - maar

{==327==} {>>pagina-aanduiding<<}

gij zijt hem te gaauw geweest - een van zijne domste dienaressen heeft u in dit huis bezorgd - maar, Juffrouw Bronkhorst! voor alles, voor alles smeek ik u verschooning en vergiffenis - ik beloof u, dat ik mij met al dat gespuis niet meêr zal ophouden - ik verzoek u, dat gij mijne wenschen vervult, en mij....’ Neen! neen! ik kan het niet uitschrijven.... Veel kunt gij van mij beleven ... maar dat ik mij in de ketens van het huwelijk laat klinken ... neen! ellendigen! dat genoegen zal voor u niet bewaard zijn.
Met dat alles, Piet! om eens ernstig over de historie te spreken ... de boêl zit dan verschrikkelijk in de war.... Toen ik een jongen was, warde ik wel eens een kluw garen met moedwil door elkander, om naderhand het genoegen te hebben, om die uit elkaêr te halen, en, zoo als gewoonlijk het geval was, als mij dat verveelde, dan sneed ik die maar met een schaar door ... zoo als zijne majesteit Alexander den Gordiaanschen knoop doorhakte. Ja! ja! tusschen alle groote lieden is wel eenige overeenkomst.... Als ik de zoon van Philippus van Macedonie geweest was, zou ik zeker geen minder beweging in de wereld gemaakt hebben, als zijn beroemde zoon, die met al het verstand dat hij had, als een groote dwaas droomde, dat het geluk te vinden was in het maken van de overwinningen - en wat

{==328==} {>>pagina-aanduiding<<}

stond hij als een uil te kijken, toen hij aan het randje van de zee stond - toen wenschte hij nog om een andere wereld - om die ook te overwinnen ... die was 'er wel - maar die te vermeesteren was voor de barmhartige Spanjaarden, den lieven Cortes enz. bewaard gebleven - nu als ik toch in dat geval was, zou ik niet beter zijn. - Nu, nu zelfs zweven 'er grooter stouter plans door mijn hoofd, dan gij zult durven denken. - Santje moet uit dat huis - dat staat vast - en ik moet 'er haar uit verlossen. - En nu zou het best van alles zijn, dat ik maar bij een' fikschen Oostenwind, het heele huis aan twee of drie hoeken te gelijk in brand deed steken - dan door de vlammen mijne Susanna redde, en haar in zegepraal naar mijn woning voerde. Is dit geen stoute gedachte, Piet! maar ik denk, dat gij, en de overige beroerlingen, die nu a bang zijn voor het grapje te Loosduinen, op de gedachte alleen terug deinst.
Ondertusschen heb ik in het midden van mijn verdriet zitten schudden van lagchen over het drollig idé van uwe Dissertatie, over uw Dichter Suetonius en uw erbarmelijk Latijn. Ik heb mijn hoofd nu veel tevol van andere plannen, maar anders zou ik u tot dezelve wat stof zoeken aan de hand te geven. Evenwel als men eens opponeerde dat het verder extenderen van de regten van een' Akadamieburger gelegenheid zou geven, om een land vol geprivilegeerde Straatschenders, Die-
{==329==} {>>pagina-aanduiding<<}
ven, Vrouwenschenders, enz. enz. te krijgen, dan zoudt gij vrij wat op uw neus staan te kijken ... maar mij dunkt, gij zoudt u op eene wel geslaagde en wel bevallen proef in het klein, een reeks van meêr dan twee honderd jaren in eene stad kunnen beroepen ... en als gij dan tevens betoogde, dat juist die Akademie de beroemdste en bloeijendste was, gelijk gemakkelijk te bewijzen is, welk eene kracht zou 'er dan voor de proef in het groot zijn. Tegen uwe Theses zal geen een braaf Student opkomen, misschien hier of daar een Theologisch Student, die uitgehold heeft, en op het punt staat van een vroom Predikant te worden, of een Juristje, dat een plasdankje bij den Rector Magnificus wil inleggen. Zoo doende Piet, zult gij Epoque maken - en dat had ik wel nooit van uw gedacht - maar de gelegenheid ontwikkelt de geniën - en komt die gelegenheid niet - dan blijven zij in haar schil. - Oorlog, aardbeving, pest, brand, watersnood, omwentelingen, somtijds erger dan die vijf zamengenomen, zijn 'er noodig, om groote geesten voor den dag te doen komen, en dan voltooit de polichinel fortuin geheel het geen 'er aan ontbreken mogt.
Ik heb met Lise, de getrouwe dienstmaagd van Santje, een kort, maar niet zeer voldoend gesprek gehad. Ik had haar verzocht bij mij te komen in mijn logement in den Haag. De knecht van het logement berigtte mij den

{==330==} {>>pagina-aanduiding<<}

volgenden morgen, dat 'er een Dienstmeisje was, dat ik ontboden had. Laat ze maar boven komen, maar de knecht kwam terug met het bescheid, dat zij niet verkoos, dat, wat mijn Heer Kraaijestein haar te zeggen had, hij dat alles haar in het voorhuis wel kon zeggen; 'er bijvoegende: ‘Zeg, mijn Heer! dat ik Lise Westhuis ben, voorheen het dienstmeisje van Juffrouw Susanna Bronkhorst - dan zal mijn Heer wel bij mij komen.’ Zoo dat, Piet! ik was genoodzaakt, om zoo ongeschoeid als ik was naar beneden te komen, om eene audientie te geven aan Madame Lise. Toen ik de trappen afkwam, begon ik op mijn gewonen gemeenzamen toon, als ik tegen meisjes of vrouwen spreek: ‘Zoo Lise! zijt gij het, lieve meid! kom bij mij boven ... ik heb u iets in het geheim te zeggen....’ En wat antwoordde het schepseltje: ‘Ik heb geen geheimen met u te verhandelen, mijn Heer! ik kwam u alleen zeggen, omdat ik uit uw brief gezien had, dat gij 'er nieuwsgierig naar leekt, dat ik voor de kleêren van Juffrouw Bronkhorst zorg gedragen heb, en die gaan morgen met de vrachtschuit naar Amsterdam....’
En toen wilde zij heen gaan, ‘Maar zeg eens Lise,’ zeide ik, ‘gij houdt mij immers voor geen zoo kwaad Heer? dat....
Lise: Hoor, mijn Heer! 'er is een tijd geweest, dat ik u voor een goed Heer hield;

{==331==} {>>pagina-aanduiding<<}

en toen waarschuwde mij Juffr. Suse al tegen u ... maar nu, mijn Heer! ô verg mij niet....
Ik: Wel wat hebt gij toch tegen mij? Ik heb u nooit eenig kwaad gedaan.
Lise: O wring mij de woorden niet uit de keel.... Wat zoudt gij 'er aan hebben, dat ik u in tegenwoordigheid van den knecht van het logement affronteerde.... Mij hebt gij geen kwaad gedaan ... maar ... maar....
Ik: Wat maar ... wat maar? -
Lise: Goede God! mijn Heer! Zegt uw hart u niet, wat gij gedaan hebt....
Ik: Gij maakt u te driftig, kind!... en (hier haalde ik mijn beurs uit, en nam 'er een paar dukaten uit) en om u te toonen, dat ik het wel met u meen.... Neem deze kleine gedachtenis van mij aan, omdat gij zoo getrouw uwe brave Juffrouw hebt opgepast.
Lise: Ik bedank u, mijn Heer! ik neem geen geld van u aan ... Juffr. Bronkhorst heeft mij tegen u gewaarschuwd....
Ik: Zij is een verstandige en brave Dame; zij zal u niet kwalijk nemen, dat gij dit bagatel van mij hebt aangenomen ... (zoo sprekende greep ik hare hand, en wilde 'er het geld indrukken ... maar vergeefs ... zij trok haar hand met groote snelheid terug, en naar dat ik avanceerde, retireerde zij naar de deur van het logement.... Toen wendde ik het over een' anderen boeg - en zeî:) Meisje! weet gij wel dat dit geen behandeling is, die het iemand

{==332==} {>>pagina-aanduiding<<}

uit den dienstbaren stand past een fatsoenlijk man aan te doen. (Zij zag mij met een' vernederenden grimlach aan) Waar houdt gij mij voor?... Toen trok zij de deur van het logement open, en zeî, met een' nadruk, dien ik niet van haar verwacht had: ‘Wilt gij weten waarvoor ik u houd, mijn Heer! - voor een heel slecht mensch.’ - En toen zij die gal tegen mij had uitgebraakt, smeet zij de deur toe, en terstond het Tournooiveld op.... Razende werd ik van spijt, dat ik mij van een dienstmeisje, zulk een affront, in de tegenwoordigheid van den knecht van het Logement had op den hals gehaald.... Ik had werk genoeg, om mij oogenblikkelijk te herstellen ... en mij, omdraaijende, zeide ik tegen den knecht van het Logement, ‘Michiel! - een malle meid, Michiel!’ - ‘Dasz weisz ich gar nicht, mein Herr!’ zeide de Mof. Ik vloog toen van gramschap de trappen op, mijn aangezigt gloeide.... Zelfs van een dienstmeid vernedering te moeten lijden. Als het 'er op aankomt, zijn wij dan toch ellendige knapen.... In deze vlaag besloot ik, zonder Leyden aan te doen, naar Amsterdam te rijden, want ik verbeeldde mij, dat ik misschien van u en het overig gesnor sarcasmen te zullen moeten hooren - en daarin bevestigt mij zelfs uw brief. De fabel van den zieken Leeuw, dien zelfs de Ezel niet ontzag te verguizen, ligt mij nog levendig in den geest. Ik wil geen van u al-
{==333==} {>>pagina-aanduiding<<}
len zien of spreken, voor dat ik in volle triomf mij gewroken heb van de ondankbare schoone. Want hoewel mij bij Santje het veni, vidi, vici mislukt is ... het Nil desperandum en Audaces fortuna juvat blijven mijne zinspreuken, welker kracht alleen groote zielen in vollen nadruk gevoelen.... Uit loutere verveling ga ik naar de Comedie - zij spelen Achilles. Wat is het goed, dat 'er publieke divertissementen zijn, waarmede zouden wij fatsoenlijke lieden anders die onaangename vakken van ons leven aanvullen. - Adieu!

L.K.




{==334==} {>>pagina-aanduiding<<}

Honderd vijf en dertigste brief.

Mejuffr. Susanna Bronkhorst aan den Heer Jakob Bronkhorst.


Beverwijk den 22 Maart.

Waarde Broeder!

Eergisteren heeft Lise u in een klein briefje geschreven, dat zij zich bij mij bevindt, en u den weg aangewezen, waar door ik in staat zal zijn, om met u, indien 'er geene redenen zijn, die mij daarin tegenhouden, of u daarvan afschrikken, briefwisseling te blijven houden uit dit verblijf van droefheid en ellende, waartoe mij onverdiende haat veroordeeld heeft, en werwaarts eene mij onverklaarbare toegeeflijkheid gebannen heeft. Ik behoef u niet te zeggen, mijn Broeder! dat ik mij zeer hartelijk verheugde over het geluk, dat de trouwhartige Lise, die in liefde zoovele mijner vrienden overtreft, zich getroost heeft, om zich als het ware met mij te laten opsluiten. Ik bid God, dat 'er eenmaal een dag komen mag, waarin ik haar eenigermate die trouw kan vergelden; doch, daar het schijnt, dat mijne vervolgingen geene palen kennen, zou het mogelijk zijn, dat

{==335==} {>>pagina-aanduiding<<}

ik voor dezelve bezweek, eer ik tot die vergelding eenigzins in staat ware. Dus, lieve Broeder! ik beveel, in dat geval, haar aan uw weldadig en broederlijk hart. Zij is het, die mij thans, zooveel de omstandigheden gedoogen, zonder dat wij gevaar loopen, dat mijn Heer Jochemsz of zijne vrouw onze betrekking ontdekken, door haar gezelschap mijnen toestand dragelijker maakt. Zij is het, die mij aan dit papier, waarop ik aan u schrijve, geholpen, en mij het potlood bezorgd heeft, waardoor ik mij met u onderhouden kan. Immers zonder haar zou ik, met reden, als een krankzinnige behandeld, daarvan geheel verstoken zijn. Ook zij is het, die dezen brief, en welke ik meer schrijven moge, zal verzenden, en, zoo men een zoo ongelukkige niet geheel vergeet, aan haar, doch onder het adres dat ik hier insluit, zal men mij kunnen antwoorden of schrijven. Zie eens, lieve Broeder! onder welke verpligtingen Lise mij brengt, aan welke ik de ontvlugting van het buiten te Loosduinen eerst te danken had. Nu, zoo als ik boven zeide, zoo het mij onmogelijk mogt zijn haar beloonen, dan zult gij en Wimpje daarin niet achterlijk zijn.
Ik zal mij wachten, om mij over de mij aangedane behandeling uit te laten, daar ik dan in de beoordeeling zou moeten treden van het gedrag van een' ongelukkig man, voor welken ik, ondanks al het gebeurde, eerbied, liefde

{==336==} {>>pagina-aanduiding<<}

en medelijden koestere. Ook zou de vrijmoedige beoordeeling van zijn gedrag omtrent mij misschien veroorzaken, dat gij hem minder eerbiedig en liefdrijk behandelde, dan uw pligt vordert, en mijn hart verlangt. Van de twee andere personen, die de hand gehad hebben in mij hier te doen plaatsen, zal ik ook liefst zwijgen, omdat de eene tot Papa in eene betrekking staat, welke mij verbiedt vrijheden omtrent haar persoon te gebruiken, waartoe mijne gevoeligheid mij ligt zou uitlokken - en wat zal ik van de andere zeggen. Haar gedrag is mij onverklaarbaar. Ik acht mijne rust te hoog, om mijne ziel te kwellen over eene opgehitste kwaadaardigheid, welker oorzaak mij onbekend is. Gij ziet uit dit een en ander reeds, dat ik het geluk heb van in een' vrij bedaarden staat te verkeeren, en waarschijnlijk in veel gelukkiger, dan zij, die mij in deze ellenden gestort hebben, zich kunnen verbeelden. Ik heb het geluk gehad, dat de koorts, die zeker eenige ijlhoofdige verschijnsels, na mijne ontvlugting, had doen geboren worden, zich niet herhaald heeft, en dus hebben de Heer Jochemsz of zijne vrouw geen enkele spoor van bijsterzinnigheid in mij bespeurd. Ik dank God, dat ik zoo gelukkig geweest ben, en, als dit zoo blijven mag, zullen deze lieden, die ik zooveel mogelijk aan mij zal zoeken te verpligten, wel spoedig gewaar worden, dat ik geen voorwerp ben, om

{==337==} {>>pagina-aanduiding<<}

in hun huis opgesloten te worden; en dus denk ik, dat ik weldra dit verblijf zal kunnen verlaten. Ik heb best geoordeeld, om wegens mijne historie niets mede te deelen, omdat ik begrijp, dat zij hier niets met onze familiezaken te stellen hebben. Waartoe ook zou ik sommige personen aan de overtollige beoordeeling van lieden blootstellen, die mij althans voor eene halve zottin moeten houden, welke maar weinig geloof verdient. En daarenboven zijn zij onbevoegde regters tusschen mij en mijne familie. Juffrouw Jochemsz, die al gemerkt heeft, dat men toch met mij praten kan, heeft reeds eenige vragen gedaan, maar ik heb haar zulke ontwijkende antwoorden gegeven, dat zij reeds afgelaten heeft, wel meer of min onvergenoegd, om die teleurstelling, maar volkomen overtuigd, van dat geen, hetwelk ik wenschte - namelijk, dat ik niet van mijn verstand beroofd ben. De Heer Jochemsz, die een vrij barsch voorkomen heeft, en zich vrij wat op zijne geneeskundige bekwaamheden schijnt te willen laten voorstaan, heeft mij de twee eerste morgens een visite als Dokter gegeven. - Hij verklaarde, op mijne vraag, hoe hij mijn' pols bevond, ‘Tamelijk bedaard, tamelijk bedaard; bedaarder dan hij bij mijne aankomst zich had voorgesteld.’ Hij ordonneerde mij evenwel het gebruik van eenige geneesmiddelen, welke ik, mij vrij wel gevoelende, heb doen verdwijnen, zon-
{==338==} {>>pagina-aanduiding<<}
der dat ik 'er mijn ligchaam mede van streek geholpen heb. En echter bespeurde de man den volgenden dag de goede uitwerksels van het recept, door hem voorgeschreven! Ik heb hem alleen verzocht, dat hij, ingevalle mijn toestand zoo gunstig blijven mogt, hij als dan de goedheid hebben zal van daaromtrent Papa te onderrigten, daar hij wel begrijpen kon, dat ik gaarne, hoe aangenaam hij mij dit verblijf ook zocht te maken, echter, hoe eer hoe liever hetzelve zou verlaten; althans dat het mij zeer veel genoegen zou doen te mogen vernemen, dat hij mij verklaren kon als wel bij mijne zinnen zijnde. ‘Wij zullen zien, Mejuffrouw!’ zeide hij, ‘wij zullen zien, als wij eens een maandje verder zijn, en 'er doen zich dan geene nieuwe verschijnsels op, dan zal ik eens aan mijn Heer uw Papa schrijven.... Als ik op het verzoek van de lieden, die hier geplaatst zijn, aan hunne familien schrijven zou, telkens, als zij zich verbeelden hier lang genoeg geweest te zijn, mogt ik wel een Secretaris aanleggen.... Maar als gij ut wel gedraagt, zoo als gij tot nog toe gedaan hebt, zult gij het ook wel hebben.’ Ik voelde, dat ik toornig werd, maar ik had het geluk van mijne gevoeligheid te bedwingen, en beantwoordde zijn gezegde met eene buiging, die hem een weinig van zijn stuk scheen te brengen.
Evenwel, lieve Broeder! het vooruitzigt van

{==339==} {>>pagina-aanduiding<<}

hier eenigen tijd te zullen moeten doorbrengen, is alleronaangenaamst, want het gezelschap, dat ik in dit verblijf heb, is onverdragelijk. Ik zal, daar ik toch den tijd heb, u maar eenige staaltjes geven, die, ik in dezen korten tijd heb opgedaan, maar die u bevestigen zullen, dat ik niet zonder reden hoop, dat ik zoo kort mogelijk in dat Huis moge opgesloten blijven. 'Er is hier een vrij groote tuin, waarin men, als het weêr gunstig is, wandelen mag. Dit staat namelijk vrij aan lieden, die, zoo als ik geoordeeld word door den Heer Jochemsz, eenigzins vertrouwd worden alleen te loopen. Als het verder in het jaar komt, moet het in dien tuin zeer aangenaam zijn. Maar, lieve Broeder! verbeeld u, welke ellendige menschen daar heen en weêr zwerven. Sommigen loopen met de armen, in elkander geslagen, als in diep gepeins daar henen ... staan nu eens stil, en staan dan verschrikte blikken op - anderen loopen met groote stappen, en eene schichtige snelheid, onverstaanbare klanken met groote drift uitboezemende, of althans woorden zonder zamenhang voortbrengende. Een jeugdig meisje, ik denk van onze jaren, zeer misselijk opgekleed, kwam mij in den tuin wandelende op zijde, maakte eene zeer diepe dienaresse, en zeî: ‘Mijn lieve Frederik! hoe lang is het geleden, dat ik u gezien heb ... weet gij ... weet gij toen wij met elkander in de Munt walzten ... kom ... kom ...’ (en

{==340==} {>>pagina-aanduiding<<}

hier greep mij het ongelukkig schepsel aan, en wilde met mij walzen ... ik riep om hulp ... oogenbliklijk werd ik ontzet, en het arm schepsel werd onder zware bedreigingen naar haar vertrek geleid. - Na nog wat gewandeld te hebben, ontmoette ik een' man, naar gissing van veertig jaren. Met eene schromelijke snelheid kwam mij deze tegen loopen: ‘Euridice! Euridice!’ zeide hij mij ziende, ‘kent gij ... kent gij uwen Orpheus niet.... Hier, hier zijn wij in de Elizeesche velden ... nu zal ik u niet weder verliezen door uit liefde op u terug te zien.... O het heugt mij nog, hoe ik ongelukkig ... naar u omzag - en hoe ik u, bijna aan den rand der aarde gekomen, in het rijk der schimmen zag terug zinken. Neen! lieve Euridice! de Thracische wijven hebben mij groot plaisir gedaan, met mij dood te slaan ... en had een slang u in de hielen gebeten - hij heeft met mijn hoofd niet naar zijn welgevallen mogen spelen, want gij ziet wel, dat ik aan uwe zijde wandel zonder hoofd - nu zijn wij daar, waar van ik sprak, toen ik de eerste maal in den Orcus gedaald was - en toen ik tegen hunne majesteiten Pluto en Proserpina zeide: (Hier sprak de man eenige rege regels Latijn (*)) Zie mijn lief, nu blijft

{==341==} {>>pagina-aanduiding<<}

Tantalus zonder naar ons te kijken, naar het water happen. Ja, Ja, Ixion blijft nu wel draaijen met zijn rad. Zie ook, hoe die gier in de lever van Prometheus blijft pikken.... Nu gaan de Danaïden wel voort met haar vat te vullen, en Sysiphus blijft nu niet op zijn steen zitten. Ook zijn de tranen van de Eumenides lang opgedroogd.... Nu, nu mijn Euridice mag ik hier met u arm in arm wandelen....’ En toen volgde 'er weder eene heele reeks Latijnsche verzen.... Ik vroeg in stilte aan een der oppassers, wie die Heer was?... Die gaf mij te verstaan, dat hij Conrector in een der steden van Overijssel geweest was, en heele geleerde aanmerkingen over een Latijnsch Dichter geschreven had ... maar een eind weg gekomen zijnde, was het den man in het hoofd geslagen - en dat hij altijd, als 'er een nieuweling in het huis kwam van mijne sekse, die den naam gaf van Euridice. - Gister middag aan tafel zittende, want ik eet aan één tafel met die ongelukkigen, schreeuwde een, die ik nog niet had hooren spreken - het was eene gele magere Dame van bij de zestig jaren: ‘Wat heb ik gedaan ... wat heb ik gedaan ... o Mejuffrouw Jochemsz - word niet zoo kwaad op mij - ik kan het niet helpen, dat uw man mij zoo zit toe te lonken.... Ik doe zooveel in mijn vermogen is, om de betooverende krachten mijner oogen te temperen,

{==342==} {>>pagina-aanduiding<<}

maar wat kan ik het helpen, lieve Juffrouw Jochemsz, dat de natuur mij met zoovele wapenen tegen de harten der mannen voorzien heeft.... Ik beloof u, ik zal het niet weêr doen;’ en toen begon de arme sloof te huilen als een schoolkind. - En of de goede Juffrouw Jochemsz riep: ‘'t Is u vergeven, Mevrouw! 't is u van harte vergeven.’ Het ongelukkig mensch bleef al den tijd, dat het eten duurde, zoo zitten snikken, dat zij geen brokje meer kon binnen krijgen.... Een ander, die geen woord sprak, en nog al ordelijk mij toescheen, had vermaak om van zijn brood kleine pilletjes te maken, en toen hij dit verrigt had, wierp hij 'er nu en dan sommigen meê in het gezigt, hetwelk vrij wat ongenoegen gaf, tot dat eindelijk de Heer Jochemsz zijne stem verhief, en hem op straf van stokslagen verbood, om met dat bedrijf voort te varen. - Juffrouw Jochemsz, die aan mijne zijde zat, en bijzonder acht op mij als eene nieuweling gaf, waarschijnlijk verwachtende, dat ik misschien ook de eene of andere narrepots spelen zou, daarvan niets bemerkende, kon niet nalaten, daar zij mijne oplettendheid op de verscheidenheid van de grillen der ontstelstelde hersenen van mijne medemenschen bespeurde, mij te vragen: ‘Wat dunkt u Juffrouw van zulk een leventje: is het niet regt, geschikt, om 'er zelf gek van te worden?’ Ik hernam: ‘De gewoonte, Mejuffrouw! de ge-
{==343==} {>>pagina-aanduiding<<}
woonte maakt alles dragelijk, anders, ja! 't Is verschrikkelijk om te zien, tot welke buitensporigheden de mensch vervalt, die het gebruik zijner rede verloren heeft....’ En naauwelijks had ik het woord Rede uitgesproken, of de Heer Jochemsz zeî, ‘O Mejuffrouw! Mejuffrouw! wij hebben het u vergeten te zeggen, maar op dat woord staat hier de hoogste straf, want het kan mijn geheel huis in rep en roer brengen....’ Ik maakte mijn excuus, dat wanneer de wet onbekend was, 'er ook geene overtreding kon plaats hebben ... maar de oorzaak van het verbod bleek mij binnen weinige oogenblikken, want nog terwijl ik mijn excuus maakte, stond reeds een der Heeren aan de tafel op, en sloeg driemaal met beide zijn vuisten op dezelve, zoodat alles lilde en beefde; en begon met eene verbazende snelheid eene aanspraak, die hier op nederkwam. ‘Rede - Goddelijke Rede! - o scherpzinnige Kant! - waar zijt gij gedrogt der verstandelijke schepping - waar zijt gij Antikantiaansche Ezel - vijand van alle verlichting - waar zijt gij, ellendige Jochemsz! - Nooit zult gij uwe ziel op het hooge ideale standpunt plaatsen, waarop men de rede-ideën, de eeuwigheid, de vrijheid, ja zelfs de Godheid,verzinlijken kan.... Kom hier, zoo gij onder den atmospheer van mijne dichterlijk-wijsgeerige genie naderen durft ... kniel voor mij neêr - en leer voor mijnen

{==344==} {>>pagina-aanduiding<<}

zetel gebogen, wat volgens den onsterflijken Kant de rede is ... Leer, welke zaak dat zoo dikwijls misbruikt woord beteekent. - 't Is eenvoudig niets anders, dan een in ons aangelegd vermogen, waardoor wij van onze middelijk verkregen begrippen, algemeene gevolgen afleiden ... en dat, dat hebt gij ontkend, dat ik bezit. Rampzalige Sophist! - maar ik heb een Dichtstuk onder handen, of liever in mijn hoofd, en de tijtel zal zijn het Antikantiaansche Dolhuis van halfgeleerde Filosofen ... en daarin zal ik u - miserabele Dokter Jochemsz, als Jorisvaar verwezenlijken.... Heiligschender van den grooten Koningbergschen wijsgeer ... gedenk, dat ik tien jaren onder dien grooten man gestudeerd heb ... en gij hebt u durven verstouten, om mij het gebruik mijner rede te ontzeggen. - Ik heb gezwegen ... lang gezwegen ... maar nu het heilig woord rede weder genoemd is ... nu zal ik hare regten handhaven, handhaven zal ik haar tegen alle geweldenaars, tegen alle domkoppen, tegen alle weetnieten ... handhaven zal ik hare regten vooral tegen u, die zelfs met mijn kenvermogen den spot gedreven hebt.... Ik zal u vijand van verstand, eeuwigheid, vrijheid, vijand der Godheid...’ - en hier begon hij met alles wat hij grijpen of vatten kon, den Heer Jochemsz naar het hoofd te smijten, zoodat ons de scherven om het hoofd

{==345==} {>>pagina-aanduiding<<}

vlogen - en de Heer Jochemsz was genoodzaakt met twee oppassers den redenaar naar een apart verblijf te leiden.... Gij begrijpt, dat nu de tafel afgenomen werd. Toen de Heer Jochemsz ellendig gehavend terug kwam, maakte ik hem nogmaals mijne verschooning, dat ik onschuldig de oorzaak gegeven had tot zooveel verwarring, en beloofde hem, dat ik mij in het vervolg wel wachten zou van Let bewuste woord te gebruiken, en vroeg hem met een naar de oorzaak van de verbijstering van dezen Heer. ‘Och, wat zou de oorzaak zijn, Juffrouw! wat anders, dan de gewone oorzaak van de kwaal, die hier plaats heeft - niet anders dan het al te. Deze Heer heeft een ongemeen scherpzinnig verstand; niet te vreden met de gewone kundigheden, die wij menschen kunnen opdoen, heeft hij zich geheel aan de hooge Metaphysica overgegeven. Hij heeft het stelsel van Kant, als het meest in de mode, tot zijn leiddraad genomen - maar of hij dat van Kant, of dat van Locke, of van Leibnitz, of van welk ander wijsgeer genomen had, het zou hetzelfde geweest zijn - de man heeft 'er al te veel uit willen halen.... Ik ben in het geheel geen Filosoof, en hoop het ook nooit te worden, Juffrouw! maar ik doe maar mijne waarnemingen op mijne patienten, en ik verzeker u dat mijn huis leêg zou staan; zoo de menschen niet al te veel lief-
{==346==} {>>pagina-aanduiding<<}
de, al te veel geldzucht, al te veel eerzucht hadden, of al te wijs wilden zijn.’
Ik vroeg hem toen, of hij zulk een vijand van de Kantiaansche wijsbegeerte was, daar men toch niet kan ontkennen, of zeer schrandere en geleerde mannen, hadden die boven de vroegere stelsels de voorkeur gegeven, waarop hij mij zeer koeltjes antwoordde: ‘Ik heb tegen geene wijsgeeren hoegenaamd.... 't Is maar, eene opvatting van een verwilderd verstand - Hij houdt mij ongelukkig voor een Recensent van een Maandwerkje, waarin een stukje, dat hij moet uitgegeven hebben, zoo wat moet gegispt zijn.’ Daar de Heer Jochemsz vrij pratig viel, vroeg ik hem, welke soort van ongelukkigen, die hier logeren, hij voor de ergste hield. - ‘Ik weet dat zoo net niet, Juffrouw!’ zeide hij, ‘maar wel dat Filozofen en Poëeten de ongemakkelijkste zijn, om te behandelen. - Die Orpheus heeft mij laatst een kostelijke zakparuik in het vuur gesmeten, om een klein verschilletje over de Trochaïsche of Alexandrijnsche voetmaat, en zie nu, hoe mijn jabot door dezen Filosoof verscheurd is.... Verliefde gekken zijn nog al de dragelijkste. - Kijk, daar ginder gaat Juffrouw Truitje, die is altijd in het zoete.... Maar ik zou mijn tijd wel met u verpraten.’
Ik volgde toen dat ongelukkige meisje eens, o 't was een bevallige schoonheid, zoo van

{==347==} {>>pagina-aanduiding<<}

even twintig jaren. Zij had iets kwijnends in hare oogen - en het arme kind deed niet anders, dan gekleurde stukjes papier, die zij voor bloempjes hield, in het rond strooijen, zeggende: ‘Ja, 't is voor u, 't is voor u, lieve Willem, dat ik deze bloempjes strooij. Ik zal immers uwe bruid worden, - toekomenden Dingsdag - en dan moeten 'er immers bloemen gestrooid worden ... Ik zal u een handvol bloemen in het aangezigt werpen ... en gij zult lagchen, en ik niet meer schreijen.... 't Is voor u, dat ik deze bloempjes strooije ...’ en al weder hetzelfde. Mejuffrouw Jochemsz zegt, dat dit somtijds verscheidene uren duurt. Het is een meisje, dat door haar minnaar verlaten is, en zulks zich zoodanig heeft aangetrokken, dat het haar in het hoofd is geslagen.
Ik heb mij maar wat breed uitgelaten, Koo! om u eens een regt denkbeeld te geven van het wonderbaar gezelschap, dat mij omringt ... Hadt gij u ooit kunnen verbeelden, dat ik, bij zinnen zijnde, een lid zou kunnen uitmaken van zulk een ellendige maatschappij, waarvan ik u nog maar de minstellendigen beschreven heb; want 'er zijn 'er verscheidene, die nooit voor het licht komen, en, bijna hopeloos van het edelst kenmerk van den mensch beroofd, onverstandiger en woester, dan het redelooze vee, hun leven in eene eindelooze woede doorbrengen. Lise heeft eenige van de-
{==348==} {>>pagina-aanduiding<<}
zelve moeten zien, maar ik heb genoeg aan hare beschrijving.... Den laatsten nacht, een half uurtje wakker liggende, hoorde ik een ellendig gejammer en gegil - schoon op een' tamelijk grooten afstand, zeker kwam het uit het verblijf van een dier ongelukkige voorwerpen. - Met welk een gevoel van dankbaarheid verhief zich toen mijn geest tot God, hem dankende, dat, schoon het ongelukkig beloop der dingen mij in dit huis van ellenden had nedergestort, mijn verstand ongeschonden was, dat waarlijk zoo zeer was blootgesteld geweest aan schokken, die zeer ligt door eenig bijkomend toeval mij een geschikt voorwerp van dit huis zouden gemaakt hebben. o Hoe vurig bad ik Hem, dat ik in deze diepe vernedering door geene mistroostigheid mag overvallen worden, en daardoor een prooi van driften en aandoeningen, die mij tot den ellendigen toestand zouden kunnen doen nederzinken, waarvan ik nu alleen den schijn heb.
Mijn geest is over het geheel genomen zeer kalm, zelfs veel kalmer, dan op het laatst van mijn verblijf te Loosduinen. Ik bevind mij hier in volkomene veiligheid tegen de aanslagen van den boozen man, die mij zoo baldadig vervolgd heeft, en wiens afschuwelijke praktijken mij nog niet alle bekend zijn. Ik krijg zelf vermoedens omtrent Mevrouw Meadows, die ik u nog niet durf mededeelen, omdat zij zoo afgrijsselijk zijn ... Lise heeft mij omstandigheden, na mijn

{==349==} {>>pagina-aanduiding<<}

vertrek voorgevallen verteld, en onder anderen een' naam genoemd, die mij alles doet vermoeden, wat boos is ... en als dat zoo is, als ik somtijds vaststelle, o dan gloeit mijn hart van vurige dankbaarheid, dat ik zoo veel ijsselijke gevaren ontkomen ben. Maar ik hoop, dat de tijd alles zal ophelderen.
Heb nu de goedheid om dezen, als gij hem gelezen hebt, aan Madam Gibbon te zenden, die brave vrouw zal wel wenschen te weten, waar haar Suse gebleven is, en als zij dat reeds weet, hoe het met mij in mijn nieuw verblijf en verwisselde omstandigheden gaat. - Beveel haar toch, dat zij mijn' brief geheim houdt, maar zonder uwe aanbeveling zal zij dat van zelve wel begrijpen. Ik wenschte ook, dat zuster Wimpje alles wist. Zend haar dien, eer gij hem aan Madam Gibbon stuurt. - Nu, gij zult misschien tot het een en ander beter kans zien dan ik hier gissen kan. Als gij eens een ledig oogenblikje hebt, en mij in veiligheid kunt schrijven, vergeet dan toch niet

Uwe toegenegene zuster

Susanna Bronkhorst.




{==350==} {>>pagina-aanduiding<<}

Honderd zes en dertigste brief.

Madam Eleonora Gibbon aan Mejuffr. Wilhelmina Bronkhorst.


den Haag, 22. Maart.

Mejuffrouw en Vriendin!

Gij vormt u van mij heel verkeerde begrippen, wanneer gij meent, dat ik ongenegen zijn zou, om eenen brief van uwe hand te beantwoorden. Al waren het alleen de achting en liefde, die ik voor uwe zuster Susanna, die gij met zooveel regt en zoo aandoenlijk, wel ongelukkig noemt, welke mij aandreven, om aan hare zuster, die mij van derzelver toestand onderrigt heeft, te schrijven, ik zou geen ander spoorslag behoeven: maar uw brief, mijne lieve! heeft daarenboven zoovele trekken, waarin ik de zuster van mijne Suse herken, dat ik het zelfs eene genoeglijke zaak vinde mij met u bezig te houden.
Ik behoef u zeker niet te zeggen, hoe zeer ik getroffen was over het gestrenge lot, dat mijne lieveling bejegend is, en ik weet niet, dat ik mij bijna ooit zoo verpletterd gevoeld heb, door eenige gebeurtenis, als door het kort

{==351==} {>>pagina-aanduiding<<}

verhaal, dat gij mij gegeven hebt. 'Er zijn redenen, waarom ik mij tegen u niet kan uitlaten over het gebeurde, zoo als ik jegens iemand doen zou, welke tot de uitvoerders van dat stuk geene zoo naauwe betrekking had, als uw geval is, terwijl mij eerlijkheid en regtmatigheid verbieden, om bedrijven te vergoelijken, die bij den eersten opslag reeds, onbillijk, ja, wreed zijn.... Zwijgen is dus hier de eenige partij, die ik kiezen kan.
Zeer vereerend is voor mij uwe wensch, om ook eenige jaren bij mij te mogen doorbrengen. Uwe lieve zuster Susanna, die voor mij eenen te grooten, ik schreef bijna eenen afgodischen eerbied heeft, zal u zeker het verblijf ten mijnent, en den omgang met mij in het bevalligst licht gesteld hebben. Schoon ik overtuigd ben, dat ik alles doe, wat mij mogelijk is, om het de éleves, die ik heb, staande haar verblijf ten mijnen huize, zoo aangenaam te maken, als mogelijk is, ben ik wel overtuigd, dat aan mijn Instituut nog veel ontbreekt, en, daar ik zachtkens aan ook al in jaren begin te klimmen, zal de afstand van jaren tusschen mij en de èleves, die mijner zorge zijn toevertrouwd, grooter en grooter worden, en dus mijne geschiktheid kleiner, om mij tot haar over te buigen, en de jeugdige zwakheden zal ik misschien van tijd tot tijd met grooter gestrengheid gaan beoordeelen. - Schoon ik mij nog verbeeld, dat mijne eléves tegenwoordig mij zeer lief hebben,

{==352==} {>>pagina-aanduiding<<}

kan hier onder ook wel wat eigenliefde schuilen. Dus, Mejuffrouw! indien het mogt gebeuren, dat gij den wensch, om eenigen tijd mijne huisgenoote en leerling te zijn, niet vervuld zaagt, laat dit u niet bedroeven. 'Er zijn vele zeer waardige onderwijsters en opvoedsters van jonge Dames, en ik wensch u toe, dat gij zoo gelukkig zijn moogt van eene derzelve aan te treffen, want dit brengt zeer veel toe tot het toekomend geluk van uw volgend leven - ja tot het nog verhevener oogmerk, dat de Voorzienigheid heeft met den mensch eenigen tijd in deze proefschole te laten vertoeven, om na dezelve doorgegaan te zijn, in een' onbekenden staat over te gaan, waarvan echter rede en openbaring ons zooveel ontdekt hebben, als genoeg is, om te begrijpen, dat de verstgevorderden in zedelijke reinheid des harte de meestgeschikte voorwerpen zullen zijn, om het spoedigst de zaligheden en vreugde van dien toestand volkomenst te smaken.
Het doet mij leed, dat uw vriendinnetje zich in een' zoo slechten staat van gezondheid bevindt, en het zou wel mogelijk zijn, dat die niet beter ware, al had zij zich op mijn Instituut bevonden, want hetzelve is bij lang na geen waarborg voor de gezondheid. Evenwel, en daar ik nu toch aan u schrijf, en gij dat, het geen eene oude vriendin u zegt, niet kwalijk nemen zult, of aan verkeerde oogmer-
{==353==} {>>pagina-aanduiding<<}
ken toeschrijven, kan ik niet nalaten bij dit stuk een oogenblik stil te staan. Of het aan mijn' leefregel of waaraan weet ik niet, is toe te schrijven, maar, onder alle de eléves, welke ik gehad heb, heb ik 'er nooit eene verloren, dan Krisje de Groot, ja, wat meer is, bijna allen zelfs verlaten mijn Instituut, blozende van gezondheid, zoodat ik zelf eens van eene Dame, die hare dochter bij mij bestellen wilde, maar 'er daarna van afzag, wel tot mijn groot vergenoegen, aan de eene zijde, maar met medelijden om den verbasterden smaak aan den anderen kant, heb hooren zeggen, dat 'er mijne eléves te robust uitzagen; dat als men hare blozende gezigten en roode armen zag men eer zou denken, dat het boerinnetjes, dan Dames van satsoenlijke geboorte waren. Ieder, die eene kostschool of Instituut heeft, heeft al zoo zijne manier van opvoeden. Bij mij is de kunstelooze bewaring der gezondheid en ligchaamskrachten eene van mijne grootste bedoelingen, want zonder deze kan een mensch geen gelukkig bewoner van deze wereld zijn, en over het algemeen maar zeer gebrekkelijk de einden, waartoe God hem geschapen heeft, vervullen. Ik zorg dus in de eerste plaats voor de gezondheid en frischheid mijner kweekelingen. Verre van haar als opgesloten te houden in mijn huis, ga ik dagelijks, het zij 's winters het zij 's zomers, met haar in de buitenlucht. - Meermalen doen wij zelfs groote touren, en, wij ontzien nooit

{==354==} {>>pagina-aanduiding<<}

eenige zweetdroppels bij den zomer.... Bij den winter mag ik wel zien, dat mijne eléves de sneeuwvlokken van de haren schudden. Aan stoven met vuur wordt bij mij nooit gedacht... en zelfs laat ik mijne eléves nooit lang achter elkander zitten. 'Er zijn sommige handwerkjes, die het vereischen, doch deze laat ik ze met veel afwisseling beoefenen.... Bovenal zorg ik, dat mijne eléves zeer luchtige slaapvertrekken hebben, en ook hare bedden zijn zeer luchtig. - Alles, alles wat naar broeijing zweemt is bij mij schadelijk voor het ligchaam, en daardoor ook voor de ziel - zij mogen ook maar kort slapen - en zoo ras zij wakker zijn, moeten zij oogenblikkelijk het bed verlaten... nooit sta ik toe, dat zij eenige oogenblikken liggen te luijeren. - Ik en mijne ondermademoisel, van welker deugd en oppassendheid ik mij verzekerd houde, zijn steeds zeer vroeg bij de werken. - De spijs, die ik geef, is zeer eenvoudig, schoon ik wel voor het genoeg ben, acht ik al het overtollige voor schadelijk, zeer schadelijk. Nooit komt 'er eenig kruid in de spijze, zelfs wordt 'er nooit eenige peper gebruikt.... Die prikkelingen zijn misschien goed voor lieden, bij welke, of door misbruik, of door den tijd, de fijnste puntjes versleten zijn en eenige aanzetting behoeven, maar bij jonge lieden behoeft de aandoenlijkheid nooit opgewekt te worden. - Ik zorg ook, en dat zal u misschien bij den eersten opslag wat vreemd

{==355==} {>>pagina-aanduiding<<}

voorkomen, dat mijne eléves volstrekt geene boeken lezen, dan die ik ken, geheel ken; al krijgen zij die van hare ouders, zij mogen ze niet lezen, als zij onder mijn opzigt zijn, of ik moet ze eerst gezien hebben. - Gij zult dit mogelijk wel vreemd vinden, maar ondertusschen 'er zijn in sommige boeken passages, die, of bij toeval, of met opzet, zoodanig geschreven zijn, dat zij in de harten van jonge meisjes driften en aandoeningen doen ontwaken, die op het ligchaam en de gezondheid van hetzelve werken. Ik wenschte, dat ik u, daar gij toch mijne eléve waarschijnlijk niet worden zult, juist kon aanwijzen, waar gij ophouden moest met een boek te lezen.... Ik weet u niet beter aan de hand te geven, dan dat gij daar ophoudt, waar gij voelt, dat zich een blos van schaamte over uw gelaat begint te verspreiden, als of gij in gezelschap iemand iets onordelijks hoort zeggen; bedwing dan uwe nieuwsgierigheid, en werp het boek van u, vergeet zelfs zooveel mogelijk de passage, die u aanleiding gaf, om te blozen; en zie hetzelve niet weder in.... Ik schrijf u nu over dit zoo teeder onderwerp, en daar ik voor u en alle jonge lieden van mijne kunne eene hartelijke liefde voed, vind ik mij verpligt nog iets daarover te zeggen.... Laat nooit toe, dat zelfs zij, die gij voor uwe beste, voor uwe intimste vriendin houdt, u over zaken spre-
{==356==} {>>pagina-aanduiding<<}
ke, welke gij u schamen zoudt, dat zij bij voorbeeld in mijn bijzijn, of in dat van eene vrouw, voor wier jaren en ondervinding en onderstelde deugd gij hoogachting hebt, bepraatte, ja, Mejuffrouw! ik moet het u zeggen, omdat ik de wereld ook van die zijde ken, zeg uwe zoogenaamde best vriendinnetje, dat zij uw grootste vijandin, dat zij de vijandin van uwe ziel is, althans worden kan, indien zij ooit de ongepaste vrijheid mogt gebruiken van u door streelingen te liefkozen. Zoo uw hart rein is, zal het daarvan walgen. Nader kan, nader durf ik u niet over dit stuk te onderhouden.... Lees zoover vrij aan Mevr. Verschuur dezen geheelen brief voor, en die zal u wel meêr zeggen, en reden geven van de zuchten, die zij over de bewuste Kostschool uitboezemde. Wees voorzigtig dus, lieve Juffrouw! met uwe vriendin Leentje! - zij mag zoo goed schijnen, als zij wil - zij mag zelfs praten over zeer sentimentele zaken, des te erger.... Een gezond ligchaam en eene reine ziel laat u die niet ontrooven... en als Leentje u over onderwerpen spreekt, die uwe verbeelding maar meer of min ontvonken zouden, verzoek haar dan te zwijgen, en breng haar haren toestand vrijelijk voor oogen. - In het kort, (en och neem mijnen moederlijken raad ter harte) zijt voorzigtig in uwen omgang met bleeke meisjes, welke ingevalle kaken en zwa-
{==357==} {>>pagina-aanduiding<<}
re kringen om de oogen hebben, die de oogen kwijnende en flaauw staan, en die eenigzins schromen, om u helder aan te zien.... Spreek met dezelve zoo weinig mogelijk - mistrouw alles, wat zij u zeggen - en ontvlugt die voor altijd, als zij u beginnen te streelen. -
Zie daar, wat ik u wilde schrijven, en dat ik u schrijven zou, als ik uwe moeder ware, en waarvan ik zeker ben, het zij gij dan ooit mijne leerling wordt of niet, geene dan nuttige vruchten plukken zult. Vele Opvoedsters schromen, om hare eléves zulke of diergelijke zaken te zeggen, maar ik keur het oneindig beter te waarschuwen dan te bestraffen.... Intusschen verzoek ik u met het laatste gedeelte bij uwe vriendin Leentje zeer voorzigtig te zijn, en het haar niet dan met volkomen goedkeuring harer moeder, en dan nog met alle bedachtzaamheid mede te deelen: beter misschien geheel niet.
Indien gij ondertusschen iets naders van uwe zuster mogt vernemen zal mij de mededeeling daarvan alleraangenaamst wezen, daar ik het hoogste belang stel in alles, wat haar wedervaart: maar ik vrees, dat het lang duren zal, eer wij iets zekers van haar hopren, want ik acht haar voor ons levendig begraven: en wie had kunnen vermoeden, dat dit het lot van Susanna Bronkhorst geweest zou zijn.

{==358==} {>>pagina-aanduiding<<}

Schoon ik dezen brief in meerderen haast heb moeten schrijven dan ik wel wenschte, vertrouw ik, dat bij u eenigermate overtuigen zal, dat ik met ware achting ben

Uw dienstv. Dienaresse en Vriendin

Eleonora Gibbon.




{==359==} {>>pagina-aanduiding<<}

Honderd zeven en dertigste brief.

Mej. Wilhelmina Bronkhorst aan Madam Eleonora Gibbon.


Haarlem, 24. Maart.

Mejuffrouw!

Ik kan u niet uitdrukken, welk eene vreugde ik gevoel, dat ik zoo spoedig in staat ben, om den uwen van eergisteren, zelfs eenigzins naar uw genoegen, te beantwoorden. Immers de inliggende brief van mijne Zuster, van hoe vreemden inhoud, en, schoon loopende over zeer droevige onderwerpen, heden mij door broêr Koo toegezonden, met last om u dien te doen toekomen, zal u niet anders dan aangenaam wezen, indien ik althans eenigermate over uwen smaak mag oordeelen.
Ik had niet durven denken, dat gij mij de eer zoudt aangedaan hebben, van mij eenen zoo uitgebreiden brief te schrijven, dien ik altijd zal bewaren, als een blijk van uwe vriendschap ten mijnen opzigte, en welks waarschuwingen ik mij altijd hoop te herinneren, als ik zoo ongelukkig zijn mogt van meisjes aan te treffen, wier gezelschap mij zoo gevaarlijk zou kunnen

{==360==} {>>pagina-aanduiding<<}

zijn. Daar Leentje gister een' zeer ongunstigen dag had, zoodat zij bijna niet op de been geweest is, zat ik van tijd tot tijd met Mevrouw Verschuur alleen. Ik verhaalde haar, dat ik een' brief van u ontvangen had en las haar zoo het een en ander van den inhoud voor. Dat maakte haar zoo nieuwsgierig, dat zij 'er op aandrong, om dien in zijn geheel te mogen lezen. Ik had geen reden, om haar dat te weigeren. Zij las denzelven met ingespannen aandacht - tusschen beide zuchtte zij zeer diep - en tranen kwamen 'er in hare oogen. - Toen zij den brief geheel uit had, zeî zij - ‘Waarheid, Wimpje! volkomen waarheid! - Dikwijls dwalen de ouders even als ik - en hunne oogen gaan somtijds dan eerst open, wanneer het onherstelbaar te laat is, gelijk ik vrees, dat het nu met mijn Leentje is ... o Wimpje! zoo de waarschuwing van Madam Gibbon niet zwaar genoeg op uw hart mogt wegen, laat dan mijn ongelukkig kind u overtuigen.’
Maar, om weêr te keeren tot den brief, dien ik u hier insluit, hoe beklagelijk is de staat van mijne lieve Zuster aan de eene zijde: doch ik sta aan de andere versteld, dat zij zoo vol moed is. Hoe menig een zou het hoofd niet laten hangen, maar zij zoekt zelf troost op, en poogt zich het leven zoo dragelijk te maken als mogelijk is. Men kan echter door alles heen zien, dat haar het verblijf en bovenal

{==361==} {>>pagina-aanduiding<<}

het gezelschap zeer slecht bevalt, want, schoon 'er in de natuurlijke wijze, waarop zij den toestand der ongelukkig krankzinnigen en zinneloozen beschrijft, bijna iets grappigs gevonden wordt, kan ik toch heel klaar begrijpen, dat voor een verstandig mensch het bijzijn van zulke dwazen bijna ondragelijk zijn moet. Broêr Koo schrijft mij in den brief, die tot een couvert van dien van Suse strekte: ‘'t Spijt mij zeer van Suse, en ik hoop, dat zij spoedig van dien gekkenhoop verlost zal wezen, maar nu zij daar toch is, hoop ik, dat zij bij een' volgenden nog meêr staaltjes van zulke kuren schrijven zal, want, schoon ik haar beklaag, dat zij opgesloten is, heb ik ze met veel genoegen gelezen, en 'er zelfs om zitten lagchen.’ Maar ik ben het maar half met hem eens - want ik ben bedroefd geworden onder het lezen, niet alleen om Suse, maar om die menschen zelve, want, schoon 'er zeker wel zitten zullen, die door niet genoeg in den beginne zorg te dragen voor zich zelve, eindelijk geheel van het spoor geraakt zijn, ik geloof, dat 'er maar weinig noodig is, of een mensch kan in dien ongelukkigen staat komen - en dat niemand, zelfs de verstandigste 'er veilig voor is. Mevr. Verschuur heeft onder anderen dien ongelukkigen Filosoof, waarvan gij in Suses brief in het laatste gedeelte gemeld zult vinden, zeer wel gekend. Hij was een der vlugste, der schranderste en scherpzinnigste

{==362==} {>>pagina-aanduiding<<}

denkers; en had zelfs de bijzondere eigenschap, om duistere en verhevene denkbeelden met eene bevattelijke klaarheid voor mingeoefende verstanden, tot verbazing van zijne geleerde vrienden, voor te stellen; maar hij was ook juist daarom een voorwerp van hun' haat.... De man had maar één zwak - het groot zwak van vele geleerde en groote mannen, noemde het Mevr. Verschuur, - hij was zeer eerzuchtig.... Dat zwak kenden zijne zoogenaamde vrienden. Door een tegenschrift kwetsten zij dat teeder punt - en wel zoo, dat hij van een scherpzinnig wijsgeer stapelgek geworden is ... en door het oneigen te pasbrengen van zijne voormaals geliefkoosde wijsbegeerte zich nog bespottelijker maakt. Hoe ongelukkig is het niet voor zulk een man, als hij nog tusschen beide enkelde vlagen heeft, waarin hij regt begrijpt, wat hij geweest is en wat bij nu is.
Ik hoop, Madam! dat alle menschen bewaard mogen blijven, om in zulk een huis geplaatst te worden, zelfs zou ik niet gaarne 'er ooit weder in komen, of het moest wezen om Suse 'er uit te verlossen.... Evenwel ja, in gevalle mijne Mademoiselle gek werd, waar voor zij zoo min als een ander beveiligd is, dan ja dan zou ik moeite hebben, om mijne nieuwsgierigheid te bedwingen, om eens voor een oogenblikje te zien, hoe de zinneloosheid in een zoo zonderling hoofd werkte. O ik vrees ... ik vrees bijna, dat gij mij dit kwalijk zult nemen,

{==363==} {>>pagina-aanduiding<<}

maar het is mij onmogelijk den diepen afkeer, dien ik van haar heb, altijd te verbergen.
Koo heest mij nog geschreven, dat ik u verzoeken zon, dat gij den brief van Suse ook aan Juffrouw Lotje Elzevier zoudt laten lezen, want hij denkt, dat die ook zeer nieuwsgierig zijn zal, hoe of Suse het in haar' tegenwoordigen toestand maakt. Ik twijfel niet, of gij zult wel aan dat verlangen willen voldoen. Heb dan de goedheid den brief aan mij terug te zenden, en mag ik daarbij weder eenige letteren van uwe hand ontvangen, hoe dubbel aangenaam zou dan de spoedige terugzending zijn aan haar, die zich met ware achting noemt

Mejuffrouw!

Uw dienstv. Dienaresse

Wilhelmina Bronkhorst.




{==364==} {>>pagina-aanduiding<<}

Honderd acht en dertigste brief.

Mejuffr Susanna Bronkhorst aan Mejuffr. Charlotte Elzevier.


Beverwijk, 26. Maart.

Mejuffrouw en Vriendin!

Gij zoudt mij met het hoogste regt voor een der ondankbaarste schepsels houden, indien ik u, die de eerste zijt, van welke ik een' brief in dit rampzalig huis ontvangen heb, onbeantwoord liet. Mijn broeder heeft mij dien met eenige weinige regels schrifts toegezonden, daar hij, begrijpende, dat mij dezelve zeer welkom zou zijn, hem niet wilde ophouden, tot dat hij gelegenheid had, om eenigzins breedvoerig te schrijven. Lise, welke zich bij mij bevindt, zonder dat de Heer en Dame, welke dit verblijf toekomt, iets weten van onze vorige betrekking, heest mij aan papier weten te helpen, en ik hoop, dat het potlood, schoon niet van de sijnste soort, echter vasthoudend genoeg zijn zal, om de letters te doen standhouden, tot dat zij u onder de oogen gekomen zijn. Ik begin met u te zeggen, dat uw brief mij zeer welkom was, wam eene, die als ik, van

{==365==} {>>pagina-aanduiding<<}

de geheele wereld verlaten is, verheugt zich natuurlijk, als 'er iemand gevonden wordt, die zich haar lot aantrekt.
Welkom was daarenboven mij uw brief, bijzonder uit hoofde van het diep deel, dat gij mij blijkt te nemen in mijne ongemeen treurige omstandigheden, en ik moet u ronduit bekennen, dat het mij hartelijker en hartelijker begint leed te doen, dat 'er ooit eene omstandigheid heeft plaats gegrepen, die eene verkoeling van mijne zijde heeft doen geboren worden in eene vriendschap, welke van uwe zijde even warm gebleven is. De nieuwe proeven van hartelijke genegenheid, die uw aanbod, om bij mij te komen, aan den dag legt, doen mij hartelijker dan ooit wenschen, dat het raadselachtige, dat de bewuste historie blijft bedekken, mogt worden opgeligt. Ik zie uit het aanbod, 't geen gij met zooveel ernst als vuur doet, dat mijn geluk, dat mijn genoegen u zeer na ter harte gaan, en hoe zou zulks mogelijk zijn bij iemand, die ooit met mijnen vervolger in de geringste betrekking gestaan had, om mijne onderstelde genegenheid aan hem op eene zeer slinksche wijze te ontdekken, hoe zou het mogelijk zijn bij iemand, die ... en dit heeft echter plaats gehad ... die een derde over mijne belangen liever onderhield, dan mij zelve ... maar - laat ik van dat treurig onderwerp afstappen, om uwen brief te beantwoorden, en wel voornamelijk het punt, waarbij gij mij aan-
{==366==} {>>pagina-aanduiding<<}
biedt, om mij in dit huis te komen gezelschap houden.
Gij zult gaarne gelooven, dat het mij, in dit verblijf van ellende en dwaasheid, genoegen geeft van tijd tot tijd een enkel mensch te zien, die, door het vol gebruik van zijne verstandelijke vermogens, dien naam waardig is. Het gezelschap van den Heer Jochemsz en zijne huisvrouw, schoon zij anders juist niet op mijn' toon van denken gestemd zijn, is mij daarom aangenaam; en nog aangenamer dat van Lise, schoon ik het zelve, omdat het anders in het oog zou loopen, maar van tijd tot tijd genieten mag. Ik behoef u dus niet te zeggen, hoe mij het bijzijn van u wezen zou, met wier denkwijze ik bijna in alle punten overeenstem, met welke ik over honderde onderwerpen kan spreken, die ik zelfs bij Lise, hoe goed ook, onaangeroerd moet laten.... Van dien kant heeft uw aanbod in mijne oogen een zeer bekoorlijk voorkomen, en ik voel mij zeer sterk genoopt, om hetzelve aan te nemen; maar als ik de zaak overweeg, zoo als ik die behoore te overwegen, met achterstelling van alle eigenbelang, en koelzinnig overleggende, hoedanig ik u moet raden, o hoeveel anders is dan de uitspraak, die ik doen moet. Foei mijner! zoo ik een gelukkig meisje, dat het voorwerp is der teederste liefde harer ouderen, die alles aanwenden, wat in derzelver vermogen is, om hare jeugd

{==367==} {>>pagina-aanduiding<<}

zoo aangenaam mogelijk te maken, aan kon raden, om zich al was het maar voor eene korte poos, om mijnen wil, om den wil eener vriendin, die misschien in het oog uwer ouderen diennaam reeds verbeurd heeft, zich op te sluiten in een verblijf, waar ieder voorwerp bijna, dat haar ontmoet, schrik en afschuw voor de diep vernederde menschheid verwekt. Zij, die mij hier hebben ingeworpen, mogen het verantwoorden, dat zij zoo met mij gehandeld hebben, ik wil hen niet veroordeelen, maar 't is verre van mij, dat ik zelfs door mijnen raad aanleiding zou willen geven, om iemand, al was het maar voor een korten tijd, met mij deelgenoote te doen zijn van tooneelen van ellende en jammer, die het ongevoeligst hart vermurwen. -
Zou ik u, wier hart zoo gevoelig, wier gestel zoo aandoenlijk is, zou ik u, om mijnen wil, blootstellen aan schokken, die eene hardvochtigheid, nabij aan wreedheid komende, naauwelijks zou doorstaan. - Neen! Charlotte! gij moet hier niet zijn.... Gij moet van uw ontwerp afzien.... Ik sidder als ik mij in mijne gedachten voorstel, hoe ijsselijk de uitwerkingen zouden kunnen zijn van dat bezoek. Uwe vurige verbeeldingskracht zou hier beelden opdoen, die gij misschien bezwaarlijk weder uit dezelve zoudt kunnen verbannen. Althans dat is zelfs bij mij het geval, die, helaas! veroordeeld ben, om getuige te zijn van rampzaligheden,

{==368==} {>>pagina-aanduiding<<}

waarvan ik voormaals geen denkbeeld had. Gij denkt misschien, dat ik u de zaak wat zwart afschilder, om u af te schrikken, maar laat u dan het volgende staaltje overtuigen; 't geen op gister heeft plaats gehad.
Wanneer zich de lieden, die hier geplaatst zijn, eenigen tijd wel houden, dat is geene grove buitensporigheden begaan, wordt hun vergund in den tuin te wandelen, waar alles zoo is aangelegd, dat zij weinig schade kunnen veroorzaken, en zich weinig beschadigen. Ik maak, om mijne gezondheid zooveel mogelijkte bewaren, nog al gebruik van den tuin, en raak reeds eenigzins gewend aan het onnoozel gezwatel van mijne medebewoners - aan hun' schichtigen en onregelmatigen gang - aan hun' wanvormigen en zotten opschik ... en kinderachtige bejegeningen - maar heden middag zag ik een man van omtrent zestig jaren een eerwaardigen grijsaard voor mij uitgaan, sterk in zich zelven sprekende - en eene soort van redevoering houdende, zoo als ik mij verbeeldde, maar nader bij komende, hoorde ik niets dan de afgrijsselijkste vervloekingen, die ooit de wanhoop heeft uitgedacht, en welke ik mij wel wachten zal, om door mijne pen te herhalen, dat mij ook onmogelijk zijn zou, uit hoofde van de snelheid, waarmede zij elkander opvolgden - In het kort, de man beschouwde zich als iemand tot het ondergaan van de eeuwige straffe verwezen.... Na eenigen tijd in deze vervloekin-
{==369==} {>>pagina-aanduiding<<}
gen tegen zich zelven volhard te hebben, begon hij te gillen en te brullen - zoodat ik van schrik eenige schreden achteruit week - en ik zag, hoe hij zich in het het stof begon rond te wentelen, en alle zijne kleederen te verscheuren ... en zijne grijze haren uit het hoofd te trekken ... met een schoten 'er twee of drie oppassers toe, en die hadden, schoon van stokken voorzien, werks genoeg, om zich van hem meester te maken. Onder het afgrijsselijkst gejammer zag ik, den door jaren eerwaardigen, man, wien de kleederen aan flarden bij het lijf hingen, en die zich de vuisten had aan stukken geslagen, knevelen en binden, en omdat hij niet wilde gaan, als een boos dier wegdrijven ... nog klinken de vloeken, nog zijn gegil ... nog zijn gekerm mij in de ooren.
En ik zou iemand, buiten noodzake, willen blootstellen aan zulke ijsselijke tooneelen?? Ik ben niet in staat geweest, om u de toedragt van het geheel geval naar eisch te schilderen, maar uit de gebrekkige schets zult gij wel kunnen afnemen, hoe elk gevoelig meisje lijden moet, als zij dezelve in hunne volle ijsselijkheid en dadelijk aanwezen beschouwt. Maar al ondersteld, dat al deze akeligheden geen' zoo diepen indruk op uw hart maakten, dat het aangename Van ons onderhoud genoegzaam was om op te wegen tegen al het verdriet, dat hier onvermijdelijk is - dan nog zou ik u moeten aanraden, om van uw oogmerk af te zien.

{==370==} {>>pagina-aanduiding<<}

Immers gij zoudt mij dat bezoek geven, geheel tegen den wil en zin van uwe ouders.... Ik zal bij u niet aanvoeren, hoe veel wij verpligt zijn aan hun, die ons, behalve dat zij ons het aanwezen schonken, van onze teederste kindschheid af opgevoed en gadeslagen hebben; die zoovele onaangenaamheden zich om onzen wil hebben moeten getroosten; welker vreugde over onze vorderingen meestal geheel opgewogen, zoo niet dikwijls verre overgewogen werd, door de zorgen voor de gevaren, die hunne lievelingen omringen.... Ik weet, dat ik u die dure verpligting niet behoef te herinneren, daar ons dezelve met zooveel ernst van onze lieve Gibbon zijn ingescherpt geworden. Maar zoo die verpligting de algemeene van alle kinderen is, hoeveel te sterker is die dan de uwe, welke, door Gods goedheid, ouders bezit, die door een verstandige teederheid zooveel anderen te boven gaan. Gij hebt echter, om mij, in uwe gedachten genomen, om die ouders het verdriet aan te doen, om u voor een tijd van hun af te zonderen, en wel in een verblijf, welks naam alleen elk verstandigen mensch siddering aanjaagt.... Bedenk, welke zorge lijke dagen, welke treurige nachten uwe ouders zouden doorbrengen, indien gij dit ontwerp volvoerde: en neem hier nog bij in overweging, in welk licht uwe ouders mij thans beschouwen. Zij houden het daarvoor, dat ik u beleedigd heb.... 't Is ook verre van mij,

{==371==} {>>pagina-aanduiding<<}

dat ik de meening van zulke achtingwaardige lieden betwisten wil, schoon ik mijn hart vrij ken van alle opzettelijk beleediging.... Welke een onaangenaam denkbeeld echter zou het voor hun niet zijn, dat gij uw hartelijk liefhebbende ouders, die uw aangenaam bijzijn tot een dagelijksche vermeerdering van hunne genoegens verstrekt; genoegens, die zij van den Hemel ontvangen, als blijken zijner goedkeuring voor de uitstekende opvoeding, die zij u geschonken hebben; dat gij, zeg ik, zulke ouders zoudt verlaten, om in een Krankzinnighuis eene u onwaardige vriendin te gaan gezelschap houden; die door hare eige ouders, als eene zottin, uit de menschelijke maatschappij verbannen is. Hoe zou dat denkbeeld zulke brave ouders moeten grieven! Nu ik vertrouw, na dit alles, dat gij het geheel uit uwe gedachten zetten zult, om mij hier te komen bezoeken. Geloof echter, dat ik uw aanbod met zeer veel aandoening ontvangen heb, en dat ik, schoon gij het niet volvoert, zoo als ik u bij onze vorige vriendschap bidde en bezwere, geen oogenblik aan den volkomensten ernst van hetzelve twijfele, ja dat het bij mij dezelfde uitwerking doet, als of gij het dadelijk in werking gebragt hadt. - Het heeft bij mij zelfs meer dan ooit na het gebeurde den wensch doen geboren worden, dat 'er toch eenmaal een tijd mag komen, waarin het duistere, dat zekere, zoo ik hopen wil, toevallige gebeur-
{==372==} {>>pagina-aanduiding<<}
tenis bedekt, geheel opgeklaard wordt, dan, ja gevoel ik, dat, zoo al niet geheel, onze vriendschapsbreuk ten minste voor een groot gedeelte, zou kunnen hersteld worden... en dat, dat zou de aangenaamste gebeurtenis in mijn leven zijn.
Ik kan niet nalaten hier nog iets bij te voegen over de navolging van de voorbeelden der Ouden, en van die zoogenaamde groote lieden. Ik weet, dat onze dierbare Madam Gibbon daarmede veel, zeer veel op heeft, en geloof, dat zij zeer goede reden heeft, gelijk alle verstandige opvoedsters, om verhevene en groote modellen aan hare kweekelingen voor te stellen, daar toch de meesten zeer natuurlijk ver beneden het middelmatige dalen, en misschien nog lager zouden komen, indien hun minder treffende voorbeelden voor oogen gehouden waren. Maar bij al den eerbied, die ik heb voor de oudheid, en derzelver groote mannen, heerscht 'er wel eens bij mij somtijds eenige twijsel over de juistheid der berigten, doch genomen die berigten zijn volkomen overeenkomstig met de waarheid, hoeveel heeft 'er dan bij de schitterendste daden niet dikwerf ondergeloopen, dat op de keper bekeken, meer aan hoogmoed, of aan halsstarrigheid, dan wel aan het rein beginsel van verheven deugd, die aanhoudende poging ter zedelijke volmaking, moet worden toegeschreven. O hoe dikwijls bedriegt zich de mensch, als hij denkt groot te hande-
{==373==} {>>pagina-aanduiding<<}
len - als hij meent, dat hij werkzaam is, uit het zoo even gemeld beginsel, ... als hij dan eens, na volvoering van zoodanig eene daad, met onbevooroordeelde kalmte, met aflegging van de partijdig oordeelende eigenliefde zijn bedrijf gaat beschouwen en ontwikkelen, dan zal hij dikwijls, terwijl de geheele wereld hem toejuicht, nog veel, in datzelfde toegejuichte bedrijf, ontdekken, dat aan alles, behalve edele en verhevene bedoelingen, moet worden toegeschreven. Geloof niet, dat ik door mijn' treurigen toestand eenigzins tot menschenhaat zou overhellen, o Neen! maar de groote zwakheden van die lieden, welke ik, door de gegeschiedenis, en mijne geringe ondervinding kenne, als bij wijlen de bedrijvers van groote en goede daden, doen mij gelooven, dat 'er zelfs aan hunne daden, die een blinkende zijde hebben, verscheide zwarte kanten zijn, die, misschien, gelukkig voor het menschdom zelve, bedekt blijven: ik hel over om te denken, dat menschen, met kleine uitzonderingen echter, in het zedelijke groote of kleine, elkander veel naderbij komen, dan eene oppervlakkige beschouwing onze jeugdige en menschlievende verbeelding denken doet, ja het is misschien alleen de zamenloop van onderscheidene oorzaken, die zij met den onredelijk en naam van toeval betitelen, die de menschen groot of klein zelfs in het zedelijke schijnen doet. Gij begrijpt, dat ik hier de uitvaagsels van het

{==374==} {>>pagina-aanduiding<<}

menschdom, zoo als ik 'er nu een of twee helaas! kenne, uitzonder, en wie weet nog over de zamengesteldheid zelfs van hunne slechte daden juist te oordeelen. - Kraaijestein en zij, die zich Mevrouw Meadows genoemd heeft, zijn buiten twijfel zeer slechte menschen: maar wie ziet, behalve de oneindige Wijsheid in de harten der menschen. Misschien, dat ook nog bij hun somtijds daden van zedelijke goedheid uit het regt beginsel plaats hebben; althans hoe ver zij in mijne verbeelding afgeweken zijn, ik zou niet gaarne een te ongunstig vonnis over hun vellen.
Ik zou de zoogenaamde Mevr. Meadows niet gelijk stellen met den Heer Kraaijestein, ware het niet, dat ik begin te duchten, dat zij, naar uw vermoeden, misschien dezelfde is als Saartje Lindenberg. Behalve hetgeen gij schrijft wegens de overeenkomst van de wezenstrekken, die gij meent ontdekt te hebben tusschen Mevr. Meadows en Saartje Lindenberg, heeft mij Lise verhaald, dat toen ik het geluk had gehad, van mijn verblijf te Loosduinen te ontkomen, en Kraaijestein, die mij, bij een zeker door hem uitgevonden en geheel belegden aanval van huisbraak en geweld op de woning van Mevr. Meadows, opzocht om mij te beschermen, in een hevige woede uitbarstte, toen hij mij zijne prooi niet vond - en hoe 'er tusschen hem en de zoogenaamde Mevrouw Meadows hevige woorden rezen,

{==375==} {>>pagina-aanduiding<<}

waarbij hij zich eenmaal de naam van Saartje tegen Mevrouw Meadows ontvallen liet. Wat zegt gij hiervan? Had ik mij niet te dikwerf aan voorbarige besluiten schuldig gemaakt, zou ik, zoo uit uwe waarneming, als uit dat gezegde, en hierbij zeer vele andere kleinigheden zeker hebben opgemaakt, dat Mevrouw Meadows en Saartje Lindenberg dezelfde personen waren - en de jonge Toby - zijne gelaatstrekken - zijn geest... doch het past niet, dat ik mij verder toegeve in een vermoeden, waarvoor wel vele waarschijnlijkheden zijn, maar ik bespeur, dat, hoe meer ongelukken mij treffen, hoe meer een geest van wantrouwen en kwaad vermoeden in mijn hart plaats heeft. - Ik wil mij dus in dezen niet toegeven. - Achterdocht is ook dikwijls het zwak van lieden, die zich zelve wijzer of vromer wanen, dan de groote hoop van het menschdom. - Ach zoo dit eens op mij toepasselijk ware. Heilzaam zal voor mij zeker de tegenspoed zijn, zoo ik daardoor van dwalingen en gebreken genezen word. - O ik wenschte, dat ik eenige boeken had, want in mijnen toestand ontbeer ik die aangename metgezellen, die allen ongeluk dragelijk maken. - Ziet gij geen kans, om aan Lise door het adres dat hier in ligt, mij het Nut der Tegenspoeden van Mej. van Merken te bezorgen. Ik ken 'er wel veel van uit hoofd, maar toch niet geheel kan ik het mij herinneren en het zou mij nu zeer te pas komen.

{==376==} {>>pagina-aanduiding<<}

Immers die deftige Dichteres zegt zelve, door leed geleerd, van de Boeken:

‘Doch schoon dit wenschlijk lot aan onze hope ontstaat, 
Schoon niemand deele in 't leed dat ons ter harte gaat, 
Nog is 'er onderstand in onzen ramp te zoeken 
In 't stil gezelschap van gewenschte en nutte boeken: 
Die vrienden wijken nooit, hoe sterk het ontheil woed'; 
Hun taal sticht altoos nut aan een ontroerd gemoed -’ 


Om mijn bijzonder geval heeft de Dichteres niet kunnen denken.... Bezorg mij dat treffend Zededicht - en dan zal ik misschien gelatener kunnen zeggen:

‘Het kind door God bezocht is niet van God vergeten.’ 


Denk echter niet, dat ik van alle Lektuur beroofd ben. Ik heb van Lise haar Bijbeltje te leen gekregen. - Uit dat heilig en troostrijk boek verkwik ik van tijd tot tijd mijnen geest - en beur mij op door mij te versterken in dat geloof en die hoop, die het hart losmaken van de bekoorlijkheden dezer aarde, en den geest vervullen met vooruitzigten op eene toekomst van zaligheden, die welras de zwaarste ellenden van het tegenwoordig bestaan zullen doen vergeten. - Dan weder beur ik mij op, door mij de groote voorbeelden van deugd en heldenmoed, die in dat boek gevonden worden, voor te stellen. En zonder mij met die uitstekend moedige en bijzonder lievelingen des Hemels eenigzins

{==377==} {>>pagina-aanduiding<<}

gelijk te willen stellen; ontdek ik toch, hoe bijna allen, die met meer dan gewonen ijver de deugd najaagden en den Godsdienst voorstonden, van tijd tot tijd, onderworpen zijn geweest aan buitengewone wederwaardigheden, die meestal echter eindigden in uitkomsten, welke het zegel van de goedkeuring der Godheid aan hunne edele en voortreffelijke pogingen hechten. - Dus, kunt gij mij het werk van mijne geliefde Dichteres niet toezenden, ik bezit toch dat boek, dat door oudheid eerwaardig is, en zoo onderscheidende blijken van eene verhevene afkomst draagt. - Ik bezit dat boek, waarvan mijne dierbare en godvruchtige Mama mij, bij zekere gelegenheid een' fraaijen afdruk, overhandigde en met hare gewone nadruk 'er bijvoegde: ‘Bedenk altijd, Suse! dat dit van alle Boeken het beste Boek is.’
Gij schrijft (want wat vermoei ik u gedurig met mij zelve, het gewoon werk van ongelukkigen) Gij schrijft van broêr Koo op eene wijze, die ja den goeden jongen tot eer strekt, maar ik begrijp zeer wel, dat het met hem en u niet lukken zal, en ik ben daarover niet kwalijk te vreden. Alleen hoop ik, dat mijn beste Koo het zich niet te zeer zal aantrekken, als het geheel is afgedaan. Maak dus, dat het kleine vlammetje der hoop langzaam uitga, en dat hij naauwelijks het oogenblik noemen kan, dat hij het laatste flikkeringje gezien heeft. - Mijn hart voorspelt mij,

{==378==} {>>pagina-aanduiding<<}

dat 'er toch eenmaal, wie weet hoe ras, een ander zal opkomen, die zoo gij anders behagen in hem vinden kunt, door de voortreffelijkheid van verstand en hart het beste meisje waardig is.
Met uwen brief te gelijk heeft Koo mij eenen van den Heer Walraven, die, zoo als gij wel vermoeden kunt, zich thans te Parijs bevindt, toegezonden. Hij zal weinig gedacht hebben, dat zijn brief mij hier, in zulk een huis, zon aantreffen, en toen ik hem de laatste maal sprak, zou ik zelf het bijna voor onmogelijk geacht hebben, dat men mij, zonder van mijn verstand beroofd te zijn, hetzelve ten verblijf geven zou. Hij schrijft mij zoo het een en ander over zijne ontmoeting ten huize van uwe ouders - en heeft zich uwe zaak ten sterkste aangetrokken. Gij had u waarlijk geen slechten advocaat gekozen in een der voortreffelijkste mannen, dien ik immer ontmoet heb, en zoo gij den brief zelven laast, zoudt gij uw over den ijver verwonderen, waarmede hij alles behandelt, hetgeen onze verwijdering betreft.
Schoon ik u nu duidelijk genoeg heb te verstaan gegeven, dat ik verwacht en hoop, dat gij van uw opzet, om mij hier te komen bezoeken, zult afzien, denk ik geenszins, dat zulks strekken zal, om u in een denkbeeld te brengen, dat mij de voortzetting van onze briefwisseling onaangenaam zijn zal.

{==379==} {>>pagina-aanduiding<<}

Groet intusschen uwe waardige ouders; bovenal mijne lieve Madam Gibbon, en zeg haar, dat ik ook haar eerstdaags hoop te schrijven, en geloof mij

Uw dienstv. Dienaresse en Vriendin

Susanna Bronkhorst.




{==380==} {>>pagina-aanduiding<<}

Honderd negen en dertigste brief.

Mejuffr. Charlotte Elzevier aan Mejuffr. Susanna Bronkhorst.


den Haag, 28. Maart.

Lieve Vriendin!

Hoe was ik heden morgen verrukt, toen ik uwen brief te huis vond liggen, toen ik met mijne Mama uit de kerk kwam. Ik kende de hand van het opschrift niet, waarschijnlijk had Lise dat geschreven, omdat het u aan pen en inkt ontbreekt. Woorden ontbreken mij, om u de blijdschap uit te drukken, die ik gevoelde, toen ik, den brief geopend hebbende, uw schrift, schoon in potlood, herkende. Den geheelen kerktijd had gij mij bijna voor den geest gezweefd - en geen wonder daar gij zoo zeldzaam uit mijne gedachten zijt, en de Predikant, uit hoofde van de Passiestof, die hij behandelde, van de verdrukkingen, die dikwijls de onschuldigen in deze wereld ondergaan moeten sprak, o hoe dacht ik aan u toen hij zeide; dat, ‘daar de onschuldigste aller menschen, die geheel rein van zonden was, zooveel had moeten lijden van booze menschen,

{==381==} {>>pagina-aanduiding<<}

wij, zelfs de deugdzaamste onder ons niet uitgezonderd, die ons vele zwakheden struikelingen en gebreken te verwijten hebben, zorgvuldig moesten zijn, in ons te beklagen over de ellenden, die ons bij wijlen door de snoodheid onzer medemenschen bejegenen. Die ellenden waren, ja dikwerf verre van in evenredige mate te worden uitgedeeld - ja het scheen, dat de Voorzienigheid, om de edelste stervelingen tot grooter heiligheid te louteren, hun door grooter rampen, dan de rest van het menschdom liet beloopen, schoon de rampen, die lieden van uitstekenden Godsvrucht troffen, ook misschien meêr in het oog vielen, dan die van andere menschen.’ - Hoe dacht ik toen aan u, en hoe hartelijk bad ik voor u, toen hij met een regt Christelijken ernst bad, dat de rampen, waaronder zoovele lijdenden zuchten, een spoedig einde mogten nemen, overeenkomstig met den heiligen wil van het Opperwezen, en bestaanbaar met het wezenlijk heil der ongelukkigen.... Nog in die gemoedsgesteltenis ontving ik uwen brief - en, schoon 'er ja nog een toon in heerscht, die mij bedroeft, die mij te dieper bedroeft, omdat ik 'er de schuldige oorzaak van ben, heb ik echter mij verheugd, dat gij weder eenigzins gunstiger over mij begint te denken - heb ik gezien, dat gij mij weder met den naam van vriendin verwaardigt. Ja, Suse! ik verzeker u, schoon ik het be-
{==382==} {>>pagina-aanduiding<<}
wust raadsel niet ontknoopen kan, dat ik nooit dien dierbaren naam verbeurd heb. Welkom zegt gij, dat mijn brief bij u was, en dan zoudt gij niet schrijven, zoo gij het niet met den volkomensten ernst meende - o het is onmogelijk, dat wij niet weder vriendinnen zouden worden.
Maar hoe grieft het mij, dat gij mijn aanbod zoo stellig en met zoovele redenen weigerde; ik kon niet nalaten mijne ouders deelgenooten te maken van mijne vreugde, en in die vreugde las ik hun uwen geheelen brief voor, welken zij, zoo als gij denken kunt, zeer goedkeurden. Papa zag 'er in, zoo drukte hij zich uit, dat, wat 'er ook gebeurd ware, en hoedanig gij ook belasterd waart door sommigen, gij nog vasthieldt aan dezelfde beginsels, waarom hij u zoo hoogachtte ... en Mama zeide: ‘Het doet mij jammer dat Suse het zoo hoog van ons Lotje heeft opgenomen, want ik ontdek in dezen brief, nog dezelfde kieschheid van gevoelens, en regtschapen Godsdienstige begrippen, welke zoo zeldzaam zijn in een jonge Juffrouw van dezen tijd, en van welke ik ook zoo gaarne het hart van Lotje zou doordrongen zien. Suse heeft nog achting voor dat Boek, dat onze Voorvaderen zoo hoogschatten, dat zij zich niet schaamden, om het op de 's Lands munt te stellen, als een der grondslagen van 's Lands Vrijheid - maar dat nu veelal

{==383==} {>>pagina-aanduiding<<}

in een hoek verschoven ligt, of op zijn hoogst als een lastige ballast naar de kerk wordt medegenomen.’ - O deze zijdelingsche berisping, geloof mij, Suse! was mij regt aangenaam, omdat zij tot uw lof strekte, en ik zag uit deze loftuiting, hoe mijne ouders tot hunne vorige gunstige gedachten, ten uwen aanzien, terug keerden. Ik behoef u niet te zeggen, dat het gedeelte, waarin gij het pligtmatige van mijn gedrag in het niet verlaten van mijne ouders om u in dezen toestand te bezoeken, aandrongt, aan beide, en bovenal aan Mama niet ongevallig was. Aan Papa scheen nog meer dat gedeelte van uwen brief te smaken, waar gij handelt over de schijnbare grootheid van vele, en hoe de menschen, met kleine uitzonderingen, minder van elkander verschilden, dan men zich over het algemeen valschelijk verbeeldt.
Ik zou minder vaardig zijn, met den uwen te beantwoorden, ware het niet, dat gij mij in de gelukkige gelegenheid stelt, om u ten minste eenigen dienst te doen, schoon het naauwelijks dien naam verdient. Ik zend u dan hiernevens - het Nut der Tegenspoeden van onze geliefde Dichteres van Merken, en voeg 'er het voortreffelijk Dichtstuk van Salchli sur le Mal en la Pitiè par de Lille bij, en op last van Papa, Pope Essay on Man. Gij, zult daardoor gelegenheid vinden, om ten minste in uwe gedachten eenige aangename en vertroostende

{==384==} {>>pagina-aanduiding<<}

afwendingen te brengen. Gij zult zeker voor het oog van uwe oppassers wel weten te bedekken, dat gij u met lezen bezig houdt. Het spreekt van zelfs, dat, daar alles wat ik heb, tot uw dienst is, gij over de boeken, die ik heb vrijelijk kunt beschikken, en, zoo ik die niet mogt bezitten, zal ik wel zorgen, dat ik ze voor u krijg. - Maar, lieve Vriendin! zoo gij en met reden troost van boeken verwacht - hoeveel meer - bedenk dit - hoeveel meer zoudt gij dan van eene vriendin ontvangen! Ik durf bijna 'er niet weêr van reppen, maar, ei! neem toch nogmaals mijn aanbod in overweging. Een uwer hoofdzwarigheden, die gij van mijne ouders ontleent, zal zeer gemakkelijk zijn weg te nemen. Het zal mij nu maar één woord sprekens hebben te kosten, en mijne ouders zullen besluiten, om mij te laten vertrekken. En denkt gij, Suse! dat ik zoo zwak van karakter ben, of zoo weekhartig, dat ik buiten staat zou zijn, om ten wille van eene ongelukkige vriendin, mij eenige tooneelen van menschelijke ellenden te getroosten, die zeker groot zijn, maar welke te ontvlugten, als eene hooge pligt, gelijk die der vriendschap is, ons roept om daarvan getuigen te zijn, gebrek aan moed, zoo al geene dadelijke lafhartigheid zou kenteekenen - en schoon ik uwe heilige gehechtheid aan de waarheid ken, zult gij mij zeker wel een der afgrijsselijkste gebeureirisse hebben uitgekozen, om mij des te zekerder af te schrikken. Ja ik

{==385==} {>>pagina-aanduiding<<}

beken, dat ik op uw verhaal beefde, maar onderstel, dat ik met u daarbij ben tegenwoordig geweest, waarom zou ik met u dat dan niet hebben kunnen ontwijken, en zouden niet onderlinge afleidende gesprekken weldra de akelige denkbeelden, zoo al niet verdreven, althans zeer verdoofd hebben. - Ik verbeeld mij althans, dat ook deze last ligter door twee dan door één zou gedragen worden, en dat het genoegen van vertrouwelijke vriendschap een groot gedeelte van de oogenblikkelijke onaangenaamheden zou kunnen wegnemen. - Zoudt gij daarenboven niet denken, dat, wanneer ik eenige weken bij u gelogeerd had, en ik verklaarde uw Papa, dat gij volkomen bij uw verstand en uwe rede magtig waart, hij niet langer u opgesloten zou durven houden - en van welk een gelukkig gevolg zou dan mijne vrijwillige opsluiting voor u niet zijn! Welk een zegepraal zou uw ontslag, zoo het door mij bereikt werd, voor mij niet wezen. Kan ik u intusschen niet overhalen, om mij mijn verzoek in te willigen, dan hoop ik dat gij voortvaren zult met de weder aangevangen briefwisseling, terwijl ik van mijne zijde wensch, dat ik die waardig blijven zal.
Omtrent de zoogenaamde Mevrouw Meadows heb ik wel geene nadere ontdekkingen gedaan, of zij namelijk Saartje Lindenberg, of eene andere van Kraaijesteins creaturen is, maar zeker is zij een van de dienaressen van

{==386==} {>>pagina-aanduiding<<}

dien booswicht. Ik kan u althans in het zekere melden, dat zij zich niet meer op het Buitentje bij Loosduinen bevinden, daar hetzelve weder te huur staat. Ik heb 'er door een Klerk van Papa's kantoor naar laten vernemen bij den Kastelein te Loosduinen. En die meende wel onderrigt te zijn, dat de actien van die Mevrouw verbazend gedaald waren; althans zijn Stalknecht had, zoo hij zich niet bedroog, die Mevrouw te Rijswijk in een gemeene Herberg op een bovenkamer gezien, waar een Amsterdammer met het begin van het jaar was komen wonen; die George heette. Ik twijfel niet, of ik zal 'er nog wel beter achter komen. - Tot nog heeft mij de gelegenheid ontbroken, om naar Rotterdam bij Madame le Grand te gaan. Zooras zich die aanbiedt, zal ik dezelve waarnemen, maar nu mijn lieve Grootemama weg is, is het bijna of 'er geen Rotterdam meer voor mij bestaat. Schoon de Oomen en Tantes mij van tijd tot tijd vragen, ik heb 'er geen bijzonderen trek toe. Binnen kort echter zal ik met mijn Papa en Mama 'er komen, ten ware gij u nog bedacht en mijn opregt aanbod aannaamt. De boedel moet nog tot eene volkomen vereffening gebragt worden, en Mama zal 'er zeker op gesteld zijn, dat ik daarbij tegenwoordig ben. Papa krijgt als de oudste zoon de portraiten van zijne overledene ouders. Ik ben daarover uitstekend te vreden, omdat ik dan nog dikwijls gelegenheid

{==387==} {>>pagina-aanduiding<<}

hebben zal, om mij te verlustigen in de afbeelding van die beminnenswaardige vrouw, die wij beide zoo hartelijk lief hadden.
Ja, Suse! omtrent uw broeder Koo zult gij het raden, wat mij betreft. Hoe meêr ik alles nadenk, hoe wij minder geschikt voor elkander mij voorkomen. Ik heb nog een bijzondere reden, om mij te verheugen, dat ik weder hogp begin te scheppen, dat de breuk onzer vriendschap door den tijd geheeld zal worden, want ik zou anders misschien dwaas genoeg geweest zijn, om dien wensch van uw broêr Koo te vervullen, gedeeltelijk met het oogmerk, om langs dien weg eene vriendschap te herwinnen, daar ik mij overtuigd houd, dat het genoegen van uw broeder u zwaar op het hart weegt.... En zoo dat intusschen gebeurd ware, wie weet, of wij beide niet levens lang ongelukkig waren geworden. 'Er is in het karakter van Koo eene zekere zwakheid, waarom ik hem minder acht, dan ik mij verbeeld, dat ik hem zal behooren te achten, dien ik tot mijn' bestendigen en onafscheidbaren vriend verkies. Mama zeide onlangs, dat wij van dit onderwerp spraken: ‘'t Is Voor goede en knappe jongens wel ongelukkig, als de meisjes zich verbeelden, dat zij zooveel verstand hebben, dat zij het pligtmatig achten, om voor goede partijen te bedanken....’ Maar Papa won mij het antwoorden uit, daar hij voor mij in de bres sprong: ‘Als vele zoogenaamde goe-
{==388==} {>>pagina-aanduiding<<}
de en knappe jongens meêr op de beschaving van hun verstand, en het vermeerderen van wezenlijke kundigheden toelegden, zouden zij minder voor de weigering van verstandige en beschaafde meisjes bloot staan: want, schoon de Dichter de Kruijff van zeker Huwelijk zegt:

De man is goed; de vrouw is wijs: 
Dit spelt op aarde een paradijs. 


‘laat hij 'er met veel regt op volgen:

Maar beter kuer ik zulk een echt 
Waar 't eerst wordt van de vrouw gezegd, 
En 't laatste tot den man behoort, 
Den wijsten voegt het hoogste woord.’ 


Evenwel gij begrijpt, Suse! dat dit geenszins op het tegenwoordig geval moet toegepast worden, dat zou zeer laatdunkend van mij en zeer honende voor uw broêr zijn. Onderling gehouden gesprekken over Koo geven mij echter vrijheid, om onbewimpeld over uwen broeder te schrijven. - Ondertusschen moet ik bij dezen brief, gelijk ook bij eenen anderen, schoon die anders voor mij van een' zeer bedroevenden inhoud was, bijna uitschateren in lagchen, omdat gij u schijnt te verbeelden, dat 'er, den een of anderen tijd, heel wat voortreffelijks voor mij zal komen opdagen. 't Is gelukkig, dat ik het zwak niet heb van sommigen onzer kunne, die zich bij

{==389==} {>>pagina-aanduiding<<}

den geringsten wenk verbeelden, dat zich deze of gene aan iemand harer goede vriendinnen ten haren aanzien gunstig verklaard heeft. Hoe fraai zult gij met uwe halve voorspelling staan, als daar nu niets van komt - Nu dat schrijven levert mij geen reden op, om Koo te bedanken, schoon ik toch niet zeggen kan, dat hij uit hoofde van die passagiën groote verpligting aan zijne zuster heeft, ten ware dat zij de zaak juist inzag als ik; dat het voor ons beide best is, dat 'er van eene verbindtenis tusschen ons niet kome; dan zou misschien voor het opwekken van zulk een vooruitzigt bij u een oorzaak te vinden zijn, die ik anders niet wel kan vinden, als ik uw ernstig karakter en allezins onaangename omstandigheden overweeg. Zeldzaam immers veroorloofde gij u met mij te boerten, in geheel andere oogenblikken, en nu echter schijnt gij het te doen en dat over een onderwerp, dat gij meermalen een der ernstigste noemde.... Ik heb aan Madam Gibbon uwen brief laten lezen. O hoe beklaagt u die goede Vrouw. - Ik zag, dat zij tranen stortte onder het voorlezen, en vele malen zeide zij: ‘Moet Suse zoo veel lijden.....’ Ook vroeg zij mij met zekeren nadruk: ‘Of ik ook iets bijzonders van Amsterdam gehoord had?’ Toen ik dit herhaald met neen! beantwoordde, zweeg zij. - Wat zij daar mede meende, was mij een raadsel.

{==390==} {>>pagina-aanduiding<<}

Nu, Suse! mijn brief moet weg; de knecht die het pakje aan de schuit zal brengen, staat reeds te wachten - o vervrolijk mij toch spoedig door eenig antwoord en ontvang de groete mijner ouders.

Uw liefhebbende Vriendin.

Lotje.




{==391==} {>>pagina-aanduiding<<}

Honderd veertigste brief.

De Heer Louis Kraaijestein aan den Heer Pieter de Graaf.


Amsterdam, 27. Maart.

Groot nieuws, Piet! groot nieuws! en wel een commercieel nieuwtje. - Wat raakt mij de commercie, zult gij misschien grommen? Wat raken mij beurstijdingen? - Nu zij raken u wel zoo onmiddelijk niet, maar als mijn vriend zult gij blij zijn - dat na zooveel dagen verdriet, het eindelijk Post Nubila Phoebus met mij is. - De oude Bronkhorst is gesprongen - bankroet, finaal bankroet - het is een gat van eenige tonnen. - Hij is naar de maan - en heeft Koo voor de historie laten zitten.... Zoo doet de fortuin somtijds iets voor ons, terwijl wij onnoozele halzen gereed zijn, om ons op te hangen van klinklare wanhoop. ‘'t Is met Bronkhorst fout,’ hoorde ik in de Paradijs Vogel mompelen .... en ik zwom oogenblikkelijk door de rookwolken van de pijpen en cigaren henen, naar dat engelachtig geluid, schoon het uit den mond kwam van een ouden dikken karel, wiens physionomie veel

{==392==} {>>pagina-aanduiding<<}

gelijkt naar dat van de gapers, die de winkels der Drogisten versieren. De heerlijkste passagie uit de schoonste Aria zou mij minder aangenaam geklonken hebben. En toen ik alle de omstandigheden nader hoorde, zou ik den vent wel hebben kunnen omhelzen van vreugde. - Nu, ik heb dit gelijk met alle mijn broers en zusters. Een brenger van eene blijde tijding kan 'er niet zoo vreemd uitzien, of hij is welkom.
Misschien denkt gij, want gij denkt wel wat traag, en ziet dus ook den zamenhang der zaken niet door met de snelheid van een bliksemstraal, en dat is ook alleen aan de kinderen der Goden gegeven. Misschien denkt gij: ‘Waartoe die vreugde over een anders ongeluk?’... ‘ik weet wel, dat gij Bronkhorst haat, omdat hij u beleedigd heeft, maar hoe kon u de val van dien man zulk een overmatige blijdschap veroorzaken!’ - En als ik u nu zeg, dat die val van Bronkhorst juist de oorzaak wezen zal, dat Santje, die gij in een gekkenhuis gejaagd hebt, door mij verlost en de mijne wordt - en de mijne wordt, zoo als ik het begeer. Is dat geen reden van vreugde? - Ja sla vrij driemaal voor uw dikhuidig voorhoofd - en misschien zult gij het nog niet raden, de zenuwen van uwe hersens zijn zoo grof als kabeltouwen in vergelijking van de mijne. - Mijne gedachten vliegen door mijn hoofd met de snelheid van het noorderlicht.... Wacht,

{==393==} {>>pagina-aanduiding<<}

ik zal eens beproeven of ik eenige van derzelver stralen voor u kan vangen, om u een deelgenoot van mijne ontwerpen te maken. - Ik denk, dat ik nu een middel gevonden heb, om de fiere schoone te vernederen.... Wat zal zij niet doen, om uit het ellendig verblijf waarin zij opgesloten is, verlost te raken. Hoe verslagen zal zij zijn, als zij zich van het toppunt van rijkdom in eens ziet nedergeploft in den staat der behoefte. - En als zij dan in mij den man vindt, die niet alleen haar bevrijdt van den ellendigen staat, waarin zij, zoo het scheen, door Papa en Mama Bronkhorst was nedergestort, maar die ook naar haar, zoo arm als zij nu is, zijne liefdrijke armen uitstrekt, om haar te ontvangen. Voelt gij nu de reden van mijne blijdschap - en besef 'er bij, dat ik nu althans door niemand van fatsoen, wat 'er ook gebeure, ooit verpligt kan worden, om Santje Bronkhorst te trouwen, al was mijn motto niet:
‘Honest man marry soon - wife men not all.’
‘Maar,’ zoo dunkt mij, hoor ik de ziegezaag van uw tong gaan.... ‘Maar verbeeldt gij u dat Santje, door dat zij in dat huis geplaatst is, oogenblikkelijk, haar geheugen verloren heeft.... Het is een koppig ding....’ Ei! ei! - of ik dat niet weet, maar denkt gij dan dat ik haar zoo plotseling zal doen vallen. Ik

{==394==} {>>pagina-aanduiding<<}

heb reeds gebruik gemaakt van hetgeen gij mij wegens de goede lieden, bij welke zij gelogeerd is, geschreven hebt; dat zij accessible lieden zijn. Ik heb aan den Heer Jochemsz een klein anonijm briefje geschreven, met een verdraaide hand; ook zal ik een' brief aan Suse schrijven, en de hand van Koo Bronkhorst en zijn' stijl namaken. - Het eerste was gemakkelijker dan het laatste zijn zal, want ik heb maar eens een' brief van dien jongen Heer gezien. Ik vrees maar dat de stijl niet plat genoeg wezen zal. - In 't kort, ik zal het beproeven, en om voor het wel bezorgen zeker te zijn, denzelven in een paar Russische Coupons bakeren, zoodat de brief wel besteld zal worden. Ik zal straks die beide brieven uit eene aardigheid kopieren, dan kunt gij die eens aan de broêrs voorlezen. - Begin nu niet te gelooven, dat ik de oude Door voor een soort van tooverkol zou houden, omdat deze zaak nu zoo loopt.... Zij had nooit gedacht, dat dit stuk, dat zulk een dom voorkomen had, zulk een fraai beloop zou hebben.... Maar waarom heeft het dat? Niet, omdat zij zoo gek of ondeugend geweest is, om, botvierende aan hare kwaadaardigheid tegen alles, wat edel, groot en schoon is; zamenspannende met een coquette, driemaal gekker dan zij, en een' zotten karel, die de dupe is van zijn malle inschikkelijkheid en dwaas vertrouwen, het voortreffelijk meisje, in een gekkenhuis te laten brengen;

{==395==} {>>pagina-aanduiding<<}

omdat zij de lieden, die daar het opzigt hebben, voor lieden hield, welke gemakkelijk om te koopen zouden zijn. Als deze historie, dat gelukkig ongeluk, niet gebeurd was, wat zou ik 'er dan aan gehad hebben; al ware ik nu en dan eens toegelaten geworden door den Heer Jochemsz, om Susanna te spreken. Hij mag tienmaal de neef van Juffr. Doortje zijn, hij zou om de reputatie van zijn huis op te houden, zich wel gewacht hebben, om mij toe te laten, dat ik Susanna 'er uit wegvoerde. - Ik schrijf u dit, om dat misschien dat wijf, handelende, zoo als de meeste menschen doen, die niet naar de zaken zelf, maar naar den gunstigen of ongunstigen uitslag oordeelen, denken zou, dat zij heel wijs gedaan had; daar 'er in het geheele bedrijf niets verstandigs was, dan alleen dat Suse daar door van onder het dak van hare Papa raakte, die toch nu ook zon opgehouden hebben haar beschermengel te zijn.... Nooit, nooit, hoe de uitkomst van alles wezen mag, zal ik het haar vergeven, dat zij Santje gewaagd heeft aan de ellenden van een verblijf van Krankzinnigen. Zoo haar eenig leed wedervaren is, dan zal zij het vol gewigt van mijne gramschap tot haar dank hebben, zeg haar dat bij wijze van waarschuwing.
George heeft mij geschreven, dat hij niet huishouden kan met Saartje Lindenberg, die nu in een armzalige kamer bij hem zit te

{==396==} {>>pagina-aanduiding<<}

koekeloeren.... Tusschen beide dreigt zij zelfs alles te zullen uitbrengen, en aan den ouden Heer Bronkhorst alles te zullen openbaren, zoo ik haar niet spoedig een beter verblijf bezorg. Zij mag nu mijnen halve wel aan den Heer Bronkhorst schrijven - maar ik kan haar zijn adres niet bezorgen. - Evenwel ik zal het velletje niet te veel tergen. Ik heb haar beloofd in Gelderland op een fraai Dorp te plaatsen ... en ik zal mijn woord wel houden, want zij kon daar te Loosduinen niet blijven, daartoe was de Historie te ruchtbaar geworden ... en nu speelt zij zoo verschrikkelijk op, omdat ik haar niet in eens een beter logement geef. - Als ik alles zoo eens nadenk, Piet! wat heb ik mij dan al in veel moeijelijkheden en kosten gewikkeld ... alleen omdat ik kromme paden in plaats van den regten koninklijken weg verkies; maar

Ik ben te ver gegaan, om weêr terug te treên. 


Moest ik van nieuws af beginnen, en wist ik alles, zoo als ik het tegenwoordig weet, ik zou het liedje van mijn leven eens op eene andere wijs zingen. Maar wat, wat zou een woelige geest, zoo als ik toch zeker ben, en die eene overhelling heeft tot intrigues van allerlei aard, wat zou 'er niet al noodig zijn, om zulk een groot genie juist altijd lineâ rectâ tot een zoo edel en verheven doel te leiden, dat de

{==397==} {>>pagina-aanduiding<<}

wereld zonder ophouden in hem den verstandigen en edelen man bewonderde. Ja! ja! als ik weêr met een andere luchtschaphander op de wereld kom zwemmen; en mijn geest is van denzelfden aard als mijn tegenwoordige, dan zal ik, als een tweede Cook, de wereld een reis of drie rondreizen .... dan zal mijne gewone luchthartigheid opklimmen tot die verheven kalmte, welk geen gevaren ducht; en dan zal mijn baldadige euvelmoed in ware kloekmoedigheid veranderen, en bergen van zwarigheden, als molshoopen, onder mijne voeten verpletteren - en het plan van om den oceaan over te steken, zal mijne ziel in geen grooter onrust brengen, dan die van een jongen om een drooge greb over te springen. - Of ik zal ... maar wat vermoei ik mij met ijdele bespiegelingen, daar ik nog zulk een wijd veld voor mij zie, daar ik, zoolang Santje onoverwonnen is, zeggen durf, niets gedaan te hebben ... maar al was zij een Engel, zij zal vallen. Alle andere vrouwen zijn, sedert ik haar gezien heb, mij onverschillig ... en als ik eens uit loutere tijd verveling de eene of andere bezoek, brengt het wanstaltige van hare gedaanten, in vergelijking van de volmaakte schoonheid van Susanna, mij hare onuitdrukbare volkomenheid te levendiger voor mijnen geest - en hare zoogenaamde geestigheden en aardigheden zijn mij malle wijvenklap, en walgelijke zotternijen, als ik die vergelijk

{==398==} {>>pagina-aanduiding<<}

bij het voortreffelijke en edele van Susanna's geest.... Ja, ik haat ze, omdat zij gevallen zijn en om den afstand tusschen de hoogte van Susanna's Goddelijke deugden, hunne lage ... ja - ja - Piet! ik moet het onder ons bekennen, die preutsche, die trotsche deugd, welke mij zooveel moeite gekost heeft - en waarom ik Santje zou wenschen te haten, blaast mij bij wijlen een' eerbied in, wekt mijn verlangen - mijne liefde op... o Is de deugd zelfs bekoorlijk in het oog van een' knaap als ik ben ... maar als zij ook gevallen is als hare zusters - als die deugd uit het zenith harer heerlijkheid is neêrgetuimeld - en Santje ligt daar als een gevallen heilige.... Dan ... neen zij zal nog onder de gevallene zelfs groot zijn ... maar wie weet hoe ver dat nog af is. En schoon het debellare superbas onder mijne geliefde spreuken blijft bebooren; zeker is het dat haar te onder te brengen onbeschrijfelijk veel in zal hebben, want hoezeer ik nu sedert bijna drie maanden mij geheel heb bezig gehouden, om Susanna Bronkhorst de mijne te doen worden, geloof ik, als ik regt uit zal spreken, dat ik, in de plaats van te vorderen, aanmerkelijk ben achter uitgegaan. Immers als ik vergelijk den voet, waarop ik met Santje stond bij de narpartij, en dien, bij gelegenheid van onze laatste ontmoeting, dan kan ik niet ontkennen, of ik schijn zeer in haar gevoelen gedaald te zijn. Ik weet niet, hoe veel of

{==399==} {>>pagina-aanduiding<<}

hoe weinig zij van de oorzaak en laatste historie, die haar Loosduinen heeft doen verlaten, weet, maar ik onderstel, dat het wel zooveel zijn zal, dat hare genegenheid voor mij niet veel zal aangegroeid zijn. Doch het zal daarom nu mijne zaak zijn, om, daar ik van tijd tot tijd, zooveel terrein verloren heb, met meer dan gewoon beleid en moed door te tasten. 't Is mij gegaan in dezen minnenhandel, gelijk groote Veldheeren, die aan zegepralen gewoon, eindelijk wanen, dat alle vestingen, wanneer zij zich slechts daar voor vertoonen, zwichten moeten; ondertusschen kan eindelijk een enkele hen langer ophouden, dan alle de vorige zamengenomen, wanneer zij daarin een verstandigen en moedigen verdediger aantroffen. Nu echter zijn de omstandigheden zoo aanmerkelijk veranderd, dat ik het bombardement van eene geheel andere zijde zal kunnen beginnen ... maar het is tijd, dat ik de loopgraven ga openen, waarvan 'er een mij vrij wat moeite kosten zal ... en dat ik mijn tijd niet verwawel met langer aan u te schrijven. Evenwel eer ik 'er van afstap, hoe zit het met uw kostelijk Dispuut? Is de stof al goedgekeurd door den Heer Professor? Als gij promoveert, aan welk een hoek van het land ik ook ware, zal ik naar Leyden vliegen, en schoon het lang geleden is, zal ik dan uw opponent zijn. Maar ik denk, dat alles wel met een stille trom geschieden zal, en als gij mij raad vraagt, zou ik het

{==400==} {>>pagina-aanduiding<<}

maar met de minste kosten en omslag doen. Gij zult even goed een ambt krijgen, of gij die rodomontade maakt of niet: en als gij Mr. voor uw' naam zet, dan zullen uwe medeburgers 'er niet naar vragen, of gij publiek of privaat gepromoveerd zijt. - Nu groet de overige borsten, en geloof dat ik ben

T.T.

Kraaijestein.




{==401==} {>>pagina-aanduiding<<}

Honderd een en veertigste brief.

De Heer Louis Kraaijestein aan den Heer Arnoldus Jochemsz Med. Doctor.


Amsterdam, 27. Maart.

Wel Edel zeer Geleerd Heer!

Daar ik gehoord heb, dat gij, behalve de ongemeene talenten, door de vlijtige beoefening van de Geneeskunst, bovenal gelukkig slaagt bij de patienten, die uwe zorge zijn aanbevolen, door hun alle aangenaamheden des levens te bezorgen, het welk somtijds ook ongemeen veel bijdraagt tot derzelver spoedige herstelling, was het mij uit dien hoofde bijzonder aangenaam te vernemen, dat onlangs zekere jonge Dame, namelijk Juffr. Susanna Bronkhorst, voor welke ieder, die haar eenigzins van nabij kent, eene onbepaalde hoogachting moet voeden, toen haar eenige ongelukkige omstandigheden van haar edele verstandsvermogens beroofden, aan uw huis en onder uw opzigt gebragt was. Ik hoop, ja ik vertrouw, dat zij voor het tegenwoordige reeds eenigermate zal hersteld zijn, en dat de ongelukkige verschijnsels, die een' zoo edelen geest van zijnen luis-
{==402==} {>>pagina-aanduiding<<}
ter beroofden, genoegzaam zullen verdwenen zijn. - 't Is in die hope, dat ik mij heb laten overhalen, om den inliggenden brief, die van een harer vrienden komt, aan u toe te zenden, niet twijfelende, of gij zult haar wel toestaan, dat zij denzelven leze, daar ik verzekerd ben, dat de inhoud zoodanig is, dat dezelve meêr zal strekken, om haren geest in kalmte te brengen, dan wel, om dien tot zijnen vorigen ongelukkigen toestand te doen terug vallen. Ik hoop dat gij deze geringe bede mij niet weigeren zult. Sta mij alleen toe, dat ik uit bijzondere hoogachting u de bijgaande coupons aanbiede, opdat gij ten blijke van mijne erkentenis Mevrouw uwe Beminde met de eene of andere aardigheid zoudt kunnen verrassen. - Na nogmaals u de behandiging van den inliggenden verzocht, en de teederste zorge voor Mejuffr. Susanna Bronkhorst te hebben aanbevolen, blijf ik, na mijn kompliment aan Mevrouw uw Beminde verzocht te hebben

Uw onbekende Vriend.

P.S. Gij houdt dezen brief voor Mejuffr. Bronkhorst verborgen - en zult ook van de niet noemenswaardige kleinigheid, die ik hier bij insluit, voor baar een geheim maken. Vaarwel!




{==403==} {>>pagina-aanduiding<<}

Honderd twee en veertigste brief.

 (*) Aan Mejuffr. Susanna Bronkhorst.


Amsterdam, 27 Maart.

Waarde Zuster!

Ik denk, dat een brief van mijne hand, dien ik door eene toevallige gelegenheid u bezorgen kan, u welkom zal wezen, en nog meer, wanneef ik u meld, wat mijn voornemen is. Ik denk morgen u in stilte een bezoek te komen geven. Papa en Mama moeten morgen op eene visite zijn, en ik zal hun wijsmaken, dat ik naar Abkoude ga, want zij moeten niet weten, dat ik hier naar toe ga. Ik hoop toch, dat gij nu maken zult, dat mijn Heer en Mejuffrouw Jochemsz mij niet beletten zullen, dat ik u spreek, want ik heb u nog al belangrijke zaken te zeggen. - Het zou kunnen wezen, dat die luî zwarigheid maakten om mij toe te laten, omdat de Heer Kraaijestein,

{==404==} {>>pagina-aanduiding<<}

althans zoo vertelt men malkander, nog niet geheel rusten zou; maar ik heb daarop iets gevonden. Ik zal zoodra als ik in de Wijk kom naar het huis van den Heer Jochemsz gaan, en daar een visitekaartje afgeven, dat mooije, dat ik met Engelsche letters heb laten snijden, dan kunt gij mijn Heer en Mejuffr. Jochemsz verzekeren, dat ik het zeker ben, en dat zij zonder eenige de minste vrees mij een bezoek bij u kunnen toestaan. Ik weet wel, Suse! dat gij geen vriendin zijt van zulke zijdelingsche streken, maar ik denk toch, dat gij wel te vreden zijn zult, dat gij eens iemand van de familie spreekt. Ik heb u heel veel dingen te zeggen, die ik zoo niet aan het papier kan vertrouwen. Hoe laat of het morgen zal wezen, eer dat ik in de Wijk ben, kan ik niet bepalen, maar ik hoop, dat gij vooral zorgen zult, dat mijn Heer en Juffrouw Jochemsz geene zwarigheid zullen maken, om mij toegang te verleenen.

Uw broêr

Koo.
Einde van het Derde Deel.




(*) Hier bedoelt de Heer Kraaijestein het losse geschrift, behoorende bij een' brief van Charlotte Elzevier aan Mad. Eleonora Gibbon, waarvan zich Sara Lindenberg had meester gemaakt, zie bl. 86.

(*) Twee van dezelven worden achtergelaten, als behelzende beide een verzoek, om in het ouderlijk huis terug te keeren; welke men echter geoordeeld heeft wel te kunnen ontberen, daar zij natuurlijk op hetzelfde uitkomen, en de herhaling van dezelfde denkbeelden en zaken, schoon met andere woorden, den Lezer niet aangenaam of leerzaam zijn kan.

(*) Deze wordt niet in deze Verzameling van Brieven gevonden - daar de Uitgever oordeelt dat men genoegzaam zijn' trant van schrijven over dat onderwerp uit den XCVI. Brief kan afnemen.

(*) Zij bedoelt hier waarschijnlijk de volgende regels uit Westerbaen Ockenburgh, bl. 50 en verv.

Vrouw Grietje, Floris Kind, van desen naam de Vierde, 
Die Holland als een Graef tweemael ses jaer bestierde, 
Des Graef van Hennenberg (Heer Hermans) Egemael 
En Wilhelms suster, die door syn verwinnend stael 
De Vriesen beven dee, en Koningh nu van Roomen, 
Der Duytsche Keysren kroon, te Genua gekoomen, 
Ontsingh van Innocent, die Fredrick gaf de schop 
En wirper Hendrick eerft, doen Wilhem, tegen op. 
Een arme bedelvrouw, met tweelingen gesegent, 
Niet wel nae haeren sin van de Gravin bejegent, 
Die haer van overspel en oneer hield verdacht, 
Omdat zy 't daervoor hiel, dat twee van eener draght 
Geen kinders konden syn by eene man gewonnen, 
Sprak uyt verbolgen moed: Den Hemel wille gonnen, 
Dat so veel kinderen Mevrouwe t' effens baer 
Gelycker daegen zyn in een volkoomen jaer! 
Vrouw Griet quam in de kraem van dochteren en soonen 
(Soo hier de Tafereel den Lefer kan vertoonen) 
Van hondert maelen drie, en sestigh, en noch (1) vyf 
Nae wensch, of nae den vloeck, van 't vinnig bedel-wyf. 
Des Kraem-vrouws Oom, die Guy of Otto was geheeten 
En op des Bisschops stoel tot Uytrecht doe geseten, 
Gaf de geheele zoo, gebooren van Margriet, 
Het Kersten doopsel in de beckens, die gy ziet. 
De knechtjes werden Jans en al de meysjes Lysen, 
Maer moer noch kinderen en hadden nood van grysen; 
De moeder stirf eer langh, so oock de kinders deen, 
Op eenen dagh, en syn gedeckt met desen Steen. 
Men schreef een duysendten daer toe twee honderd jaeren 
En seventigh en ses omtrent dit kinder-baeren, 
En Vrouw Margriet was oudt nu veertigh jaer en twee, 
Of weinig min of meer of meer, doe de verhoorde bee 
Van een verstoorde Vrouw so veel gelyfde Zielen 
Uyt Floris dochter dee als poppemenschjes krielen; 
Op goede vrydag was 't dat zy in 't bed gelagh 
En gaf aen Hennenberg dees laeten Almanach 
Des morgens voor den noen, omtrent het uyr van negen. 
Dat's man en paard genoemd en dach noch stond veswegen. 


En bl. 56.

Waerom hier menich wyf jgegaen komt of gereden 
Die vruchtbaer hoopt te zyn en haest met kind gemaect 
So maer haer  (†) handschoen aen een van dese beckens raect? 



(1) Sommigen seggen vier, ende vinden daer verborghentheden in, dat God sich niet en had gebonden aen het getal van de arme vrouw.

(†) Vele vrouwen, die te Loosduynen de Beckens komen sien, die boven de Tafereel staen ende van haer niet kunnen bereyckt werden, werpen haer handschoen of neusdoeck daer na toe, en hebben opinie, dat sy sullen vruchtbaer zyn, soo die aan de Beckens geraect hebben.

(*) Als een klein staaltje van Sara Lindenbergs vernuft, waarop zij zelve zich ook nog eens beroepen zal, diene het volgende; zij had dit gemaakt in dien tijd, toen de Heer Kraaijestein zich als haar minnaar gedroeg - en toen begon het stukje:

Ik koel? - uw Saartje koel - 


maar, om redenen, die ieder ligt begrijpt, noemt zij zich in het stukje, dat zij Susanna Bronkhorst liet uitschrijven Glycere.

Ik koel? - ‘Glycere, koel?’ 
Kon dit uw mond ontglippen? 
Terwijl ik, zuchtend, vol gevoel, 
Ontgloeid naar kusjes hijg met half ontsloten lippen. 
 
Gij kent Glycere niet... 
Heb ik u ooit bedrogen? 
Mijn koelheid bron van uw verdriet!! 
Miskent gij mij geheel - mijn ziel zweeft in mijne oogen. 
 
O lees dan in mijn oog, 
Half smeltende, eene liefde, 
Zoo teêr, als ooit een hart bewoog; 
Zoo sterk, zoo blakend, als ooit maagden boezem griefde. 
 
Ik koel ... Verwijt, vol smart, 
Onmooglijk te verkroppen. 
Blinkt in mijne oogen niet mijn hart? 
Wel, zink dan aan mijn hart, en voel het voor u kloppen. 



(*) Waarschijnlijk: Omnia debemus vobis. Paulumque morati, Serius aut citius sedem properamus ad unam. Tendimus huc omnes. Haec est Domus ultima &c.

(*) Dit is de Brief waar van Louis Kraaijestein in den CXL Brief spreekt, welke hij met de nagemaakte hand van den Heer Jakob Bronkhorst schrijven zou, en zooveel mogelijk in denzelfden stijl.

