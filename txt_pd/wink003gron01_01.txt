 
	
		
				De grondbeginselen der Nederlandsche spelling - ontwerp der spelling voor het aanstaande Nederlandsch woordenboek
				
				L.A. te Winkel
			Matthias de Vries
				
			
				
					Dit bestand biedt, behoudens een aantal hierna te noemen ingrepen, een diplomatische weergave van De grondbeginselen der Nederlandsche spelling - ontwerp der spelling voor het aanstaande Nederlandsch woordenboek van L.A. te Winkel en Matthias de Vries in de eerste druk uit 1863.
				
				
					
						p. 12, §  56: De benaming Begel der Gelijkvormigheid → De benaming Regel der Gelijkvormigheid
							p. 32, § 91: seherp → scherp 
							p. 43, § 107: van van → van 
							p. 47, § 115: desnïettemin → desniettemin 
							p. 62, § 146: dnffer → doffer 
							p. 63, § 147: syntacticus, → syntacticus.
							p. 76, § 174: aannomen → aangenomen
							p. 78: kop ‘Misstellingen’ tussen vierkante haken toegevoegd.
					
				
			
				wink003gron01_01
				DBNL-TEI 1
				
					2000 dbnl
				
			
				
					
					Universiteitsbibliotheek Leiden, signatuur: 707 D 1
				
				L.A. te Winkel en Matthias de Vries, De grondbeginselen der Nederlandsche spelling - ontwerp der spelling voor het aanstaande Nederlandsch woordenboek. D. Noothoven van Goor, Leiden 1863
				 
			
		
			
				Wijze van coderen: standaard
				
			
		
		
			
				Nederlands
			
		
		
			
				De grondbeginselen der Nederlandsche spelling - ontwerp der spelling voor het aanstaande Nederlandsch woordenboek
				
				L.A. te Winkel
				Matthias de Vries
				
				
				
				
					
					
					
				
			
			
			
				
				
			
			
			
			
		
		
			
				De grondbeginselen der Nederlandsche spelling - ontwerp der spelling voor het aanstaande Nederlandsch woordenboek
				
				L.A. te Winkel
				Matthias de Vries
				
				
				
				
					
					
					
				
			
			
			
				
				
			
			
			
			
		
		
			 
				2000-03-09 
				 
					CB 
				 
				afwerking tekstbestand  
			 
			 
				2000-07-14 
				 
					RvS 
				 
				toevoeging colofon 
			 
			 
				2000-12-06 
				 
					IH 
				 
				wijzigingen SGML-bestand doorgevoerd 
			
			 
				2002-09-20 
				 
					IH 
				 
				bestand verbeterd volgens richtlijnen oktober 2002 
			
			
				2014-11-15
				
					RK
				
				colofon toegevoegd
			
		
	
  
Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: L.A. te Winkel en Matthias de Vries, De grondbeginselen der Nederlandsche spelling - ontwerp der spelling voor het aanstaande Nederlandsch woordenboek. D. Noothoven van Goor, Leiden 1863
 
Zie: https://www.dbnl.org/tekst/wink003gron01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 
 
	  
	 	
	 	
{==I==} {>>pagina-aanduiding<<}

	 	ONTWERP DER SPELLING VOOR HET AANSTAANDE NEDERLANDSCH WOORDENBOEK. 
	 	
{==II==} {>>pagina-aanduiding<<}

	 	
{==III==} {>>pagina-aanduiding<<}

	 	DE GRONDBEGINSELEN DER NEDERLANDSCHE SPELLING. 
	 	ONTWERP DER SPELLING VOOR HET AANSTAANDE NEDERLANDSCH
	 		WOORDENBOEK. 
	 	VAN WEGE DE REDACTIE BEWERKT DOOR Dr. L. A. TE WINKEL. 
	 	  
	 	LEIDEN, D. NOOTHOVEN VAN GOOR. 1863. 
	 	 
	 	
{==IV==} {>>pagina-aanduiding<<}

	 	Die art und weise wie wir unsere sprache mit buchstaben schreiben,
	 		dies köstliche mittel das fliegende wort zu fassen, zu verbreiten und ihm
	 		dauer zu sichern, muss allen völkern eine der wichtigsten angelegenheiten
	 		sein, und die freude, welche eine vollkommne schrift gewährt, trägt
	 		wesentlich dazu bei den stolz auf die heimische sprache zu erhöhen und
	 		ihre ausbildung zu fördern. 
	 	Jacob Grimm. 
	 	  
	 	DRUK VAN D. NOOTHOVEN VAN GOOR.
	 	
		 
{==V==} {>>pagina-aanduiding<<}
 
		  Voorbericht.
 
		  Bij het naderen van den tijd, waarop de Redactie met de uitgave van
			 het Nederlandsch Woordenboek een aanvang hoopt te kunnen maken, heeft zij zich
			 verplicht geacht, vooraf naauwkeurig het spellingstelsel te bepalen, dat in het
			 Woordenboek zal worden gevolgd. Te midden der vele twijfelingen en
			 onzekerheden, die nog altijd in de spelling onzer moedertaal bestaan, bij het
			 verschil van gevoelen onzer taalkundige schrijvers omtrent een aantal min of
			 meer belangrijke punten, was het volstrekt noodzakelijk een vast plan te
			 beramen en voor alle bijzondere gevallen eene bepaalde keuze te doen. Te meer
			 gevoelde de Redactie hare verplichting, om hierin met de uiterste
			 behoedzaamheid en niet dan na rijpe overweging te werk te gaan, omdat het
			 Woordenboek, dat zij eenmaal tot stand hoopt te brengen, uit den aard der zaak
			 niet zonder invloed zal blijven en derhalve aan de bewerkers eene dubbele
			 verantwoording oplegt. Het algemeene beginsel, dat bij deze regeling der
			 orthographie tot leiddraad moest verstrekken, kon aan geen twijfel onderhevig
			 zijn. Het was aangewezen in het Ontwerp des Woordenboeks, door den
			 Voorzitter der Redactie in de vergadering van het Derde Taal- en Letterkundig
			 Congres te Brussel voorgedragen, en door de algemeene goedkeuring bekrachtigd.
			 Daarin was bepaald, dat de in Noord-Nederland aangenomene spelling tot
			 grondslag zou worden gelegd, behoudens zoodanige wijzigingen, als de
			 tegenwoordige stand der wetenschap noodzakelijk scheen te vereischen. De
			 Redactie heeft gemeend, zich aan dat beginsel, als het meest praktische en
			 bruikbare, te moeten houden. Overtuigd, dat groote 
{==VI==} {>>pagina-aanduiding<<}
 veranderingen
			 in de spelling eener beschaafde en gevestigde taal, al mochten zij op zich
			 zelve wenschelijk zijn, toch nimmer kans hebben om algemeen te worden
			 aangenomen, en juist daardoor de zoo wenschelijke eenparigheid en vastheid der
			 taalvormen in dreigend gevaar brengen, acht zij het boven alle bedenking
			 raadzaam, de bestaande en erkende spelling te eerbiedigen, voor zooverre zij
			 met de uitspraken eener gezonde taalkennis in overeenstemming is. Met nog
			 sterkeren aandrang dan bij de voordracht van het Ontwerp des Woordenboeks
			 geschieden kon, mag de Redactie dit beginsel thans aanbevelen, omdat de in
			 Noord-Nederland gebruikelijke spelling juist in de jaren; die sedert het
			 Brusselsche Congres verstreken, ook door de meeste letterkundigen van Zuidelijk
			 Nederland allengs is aangenomen, zoodat werkelijk, in de hoofdpunten althans,
			 in het geheele Nederlandsche taalgebied eene tot dusverre ongekende
			 eenparigheid is gevestigd. Het zou dwaas en roekeloos zijn door gewaagde
			 hervormingen die overeenstemming te verbreken, en de eenheid der taal van Zuid
			 en Noord ook in den uiterlijken vorm - dat onschatbare voorrecht, dat zonder
			 eenigen dwang, maar alleen door vrije overtuiging en zucht tot verbroedering
			 langzaam verkregen werd - onbedacht en moedwillig op te offeren aan
			 onpraktische stelselzucht of ontijdig nieuwigheidsbejag. En waarlijk, bij de
			 aanbeveling van het bestaande, als grondslag van de regeling der spelling voor
			 het Woordenboek, behoeft de Redactie aan hare wetenschappelijke overtuiging
			 geen geweld aan te doen, noch, in het belang der eenparigheid, eenige
			 antipathie te overwinnen. Integendeel aarzelt zij niet te verklaren, dat
			 werkelijk de aangenomene spelling over het algemeen alle aanbeveling verdient.
			 Bij herhaalde ernstige overweging is het haar meer en meer gebleken, dat die
			 spelling inderdaad vele voortreffelijke eigenschappen bezit, en noch in
			 regelmaat noch in duidelijkheid voor die van eenige andere taal behoeft onder
			 te doen. Haar is althans geene nieuwere taal bekend, wier orthographie de twee
			 groote spellingbeginselen - overeenstemming met de uitspraak en aanwijzing van
			 de afleiding en den oorspronkelijken vorm der woorden - op gelukkiger wijze
			 vereenigd heeft weten te eerbiedigen. Om niet te spreken van het Fransch en
			 Engelsch, wier spelling de willekeur zelve is, ook bij de vergelijking met het
			 Hoogduitsch is de verhouding geheel in ons voordeel, zelfs al wil men de in
			 Duitschland gebruikelijke schrijfwijze niet zoo 
{==VII==} {>>pagina-aanduiding<<}
 gestreng
			 veroordeelen, als de grootste Duitsche taalkenner doet, die ronduit verklaart: 
			 ‘Mich schmerzt es tief gefunden zu haben, dass kein volk unter
				allen, die mir bekannt sind, heute seine sprache so barbarisch schreibt wie das
				deutsche 
				J. Grimm, Ueber das pedantische in der
				  deutschen sprache, in de Philol. und hist. Abhandlungen der
				  Koninklijke Academie te Berlijn, 1847, bl. 203. In de Inleiding op het
				  Deutsches Wörterbuch, bl. LIV, zegt hij niet minder sterk: 
				  ‘In den letzten drei jahrhunderten trägt die deutsche
					 schreibung so schwankende und schimpfliche unfolgerichtigkeit an sich, wie sie
					 in keiner andern sprache jemals statt gefunden hat, und nichts hält
					 schwerer als diesen zustand zu heilen.’ Over de Nederlandsche spelling velt
				  hij een veel gunstiger oordeel (D. Gramm. l3. bl. 323 en elders).
				  Tegenover de onbillijke geringschatting, die onze spelling zoo dikwijls van
				  landgenooten te verduwen had, mag op dergelijke getuigenissen van Grimm wel
				  eens worden gewezen..’ 
		  De taak der Redactie bestond derhalve niet in het ontwerpen van een
			 nieuw spellingstelsel, maar alleen in de overweging, welke verbeteringen de
			 bestaande spelling, bij de hoogte die de wetenschap in onze dagen bereikt
			 heeft, scheen te vereischen. Met dit doel voor oogen, heeft de Redactie het
			 geheele vraagstuk der spelling aandachtig nagegaan en de geschilpunten
			 zorgvuldig getoetst, met inachtneming van alles, wat daarover sedert 1804 door
			 onze taalkundigen is geschreven. Vooral heeft zij getracht, die gebrekkige
			 schrijfwijzen te verbeteren, die op onjuiste woordafleidingen steunden, of
			 waarbij de in het stelsel zelf aangenomene beginselen en regels hetzij
			 verkeerdelijk, hetzij in het geheel niet waren toegepast. Om hierin met te
			 meerder zekerheid te werk te gaan en den strijd te vereffenen, die zich hier en
			 daar tusschen de verschillende spelregels voordeed, heeft zij gemeend
			 vóór alles de grondbeginselen der orthographie uit de natuur en
			 de bestemming van het schrift te moeten afleiden, ten einde langs dezen weg des
			 te juister hunne onderlinge verhouding te bepalen. Immers, zoodra de hoogere of
			 geringere waarde der algemeene beginselen eenmaal is vastgesteld, behoeft men
			 bij de waardeering der bijzondere regels niet verlegen te staan met de vraag,
			 welke regel in dit of dat bijzonder geval gelden moet. Eerst derhalve de
			 algemeene regels na te gaan, te formuleeren en volgens hunne waarde te
			 rangschikken, en daarna de betwiste of twijfelachtige punten te toetsen:
			 ziedaar wat de Redactie zich voorstelde. Met gerustheid mag zij verklaren,
			 
{==VIII==} {>>pagina-aanduiding<<}
 dat het haar streven geweest is, hare taak zoo objectief
			 mogelijk op te vatten en overal de strengste onzijdigheid te bewaren. 
		  In de volgende bladzijden worden de vruchten van ons
			 gemeenschappelijk overleg aan onze landgenooten aangeboden. Zij bevatten de
			 uitdrukking onzer eenparige, na zorgvuldig wikken en wegen gevestigde
			 overtuiging. De heldere uiteenzetting daarvan is men verschuldigd aan ons
			 geacht Medelid, Dr. te Winkel, die aan ons onderzoek het werkzaamste aandeel
			 nam, en zich welwillend belastte met de taak, de resultaten in een opzettelijk
			 betoog voor te dragen, dat vervolgens, in eendrachtige zamenwerking met den
			 ondergeteekende herzien en aangevuld, ook de toestemming van ons hooggeschat
			 Belgisch Medelid, 
			 Prof. David, mocht verwerven. Aan niemand voorzeker kon
			 de taak om zulk een betoog te leveren beter toevertrouwd zijn dan aan den
			 schrijver van het werkje, 
		  De Nederlandsche Spelling getiteld, hetwelk door
		  onze taalkundigen en onderwijzers zoo gunstig is opgenomen, dat binnen drie
		  jaren reeds een derde druk noodzakelijk werd. In dat werkje, ten behoeve van
		  het onderwijs in onze vaderlandsche scholen geschreven, had Dr. te Winkel de
		  algemeen aangenomene - zoogenaamde Siegenbeeksche - spelling ontvouwd, met
		  invlechting slechts, hier endaar, van enkele critische aanmerkingen. Alleen een
		  onverklaarbaar misverstand heeft onlangs een hooggeleerd beoordeelaar - in het
		  beste onzer tijdschriften - kunnen verleiden tot de voorbarige en door niets
		  gerechtvaardigde meening, alsof dit werkje tevens het spellingstelsel bevatte,
		  "dat nu zeker ook tot grondslag gelegd zal worden aan het Nederlandsch
		  Woordenboek." Waar had ooit òf de Redactie òf Dr. te Winkel een
		  woord gesproken, dat recht gaf tot de onderstelling, alsof - in strijd met het
		  vastgestelde Ontwerp - de spelling van 
		  Siegenbeek zoo goed als onveranderd in het Woordenboek zou
		  worden gevolgd? Integendeel, het voornemen om in die spelling de noodige
		  verbeteringen aan te brengen, was in het openbaar duidelijk uitgesproken. Doch
		  het oogenblik, om zich van die belofte te kwijten en van het ontworpen plan
		  rekenschap te geven, achtte de Redactie eerst thans gekomen, nu de uitgave van
		  het Woordenboek begint te naderen, en de onlangs gehoudene vergadering van het
		  Zevende Taal- en Letterkundig Congres haar eene geschikte aanleiding heeft
		  geboden, om - volgens de bepalingen van het Ontwerp - de resultaten van
		  haar onderzoek aan het oordeel van deskundigen te 
{==IX==} {>>pagina-aanduiding<<}
 onderwerpen. Het
		  is waar, de afzonderlijke beraadslaging, die bij dat Congres was aangekondigd,
		  heeft geene plaats kunnen vinden: de drukke werkzaamheden, die drie langdurige
		  zittingen vulden, en meer nog de gulle gastvrijheid der Bruggenaars, lieten
		  geen tijd over voor eene rustige conferentie over de spelling, waarvan trouwens
		  de wijdloopige debatten over aa of ae de leden reeds meer dan
		  verzadigd hadden. Toch is die bijeenkomst te Brugge, door hetgeen in kleinere
		  kringen behandeld werd, ook voor onze zaak niet onvruchtbaar gebleven. Van
		  verschillende zijden mocht de Redactie bedenkingen vernemen, die tot hernieuwde
		  overweging aanleiding gaven. Is daardoor aan den éénen kant de
		  uitgave van ons betoog misschien wat lang vertraagd, aan de andere zijde heeft
		  zeker het gehalte bij dat uitstel niet verloren. Ook verder houden wij ons
		  dringend aanbevolen voor al de aanmerkingen, die men ons in het openbaar of
		  schriftelijk zal willen mededeelen. Het zal ons ernstig streven zijn, alles
		  rijpelijk te onderzoeken en ook op het gebied der spelling, dat van zooveel
		  strijd getuige was, te trachten naar de waarheid alleen; want - het is te recht
		  in het Ontwerp gezegd - 
		  ‘elke onwaarheid moet vroeg of laat te niet gaan, maar de waarheid
			 zal stellig zegevieren, en zij is het alleen, die duurzame verzoening
			 verzekert.’ 
		  Nog een paar opmerkingen tot juiste aanwijzing van het plan en den
			 inhoud dezer bladzijden. 
		  Daar de bestaande spelling, die als uitgangspunt werd aangenomen
			 voor de schrijfwijze in het Woordenboek te volgen, genoegzaam bekend is, mocht
			 het als overtollig en ontijdig worden beschouwd, ons geheele spellingstelsel in
			 alle bijzonderheden te ontvouwen. Men vindt hier derhalve alleen eene
			 ontwikkeling en waardeering der algemeene grondbeginselen; eene opgave der
			 verbeteringen die wenschelijk schijnen; en eene herinnering van de
			 onderscheidene schrijfwijzen, waaromtrent onze letterkundigen in gevoelen
			 verschillen, met vermelding van de keuze, die de Redactie gemeend heeft daaruit
			 te moeten doen, en beknopte aanwijzing der redenen, die haar bij die keuze
			 hebben geleid. Zij heeft zich natuurlijk bepaald tot die punten, die werkelijk
			 betwist of twijfelachtig waren, en zich niet opgehouden met de vermelding der
			 talrijke feilen, die zoo dikwijls ook door schrijvers van naam worden begaan,
			 maar daarom niet minder onverdedigbaar blijven. Uitwijden b.v. voor
			 uitweiden, ten aanhoore voor ten aanhooren, 
{==X==} {>>pagina-aanduiding<<}
 de
			 verbogen deelwoorden gehaatte, vergoodde, voor gehate, vergode,
			 de verwarring van kindschheid en kindsheid, of de onchristelijke
			 spelling van kersfeest, kersnacht, voor kerstfeest en
			 kerstnacht, en dergelijke slordigheden meer, hoe gewoon zij ook mogen
			 zijn, het blijven feilen en niets meer. Zaken, die bij alle deskundigen sedert
			 lang uitgemaakt zijn, behoeven niet meer geregeld te worden en lagen dus buiten
			 onze beschouwing. 
		  Er waren echter eenige belangrijke punten, die, in Siegenbeek's 
		  Verhandeling over de Spelling onaangeroerd
		  gebleven en nooit door eenig taalkenner opzettelijk behandeld, in zooverre tot
		  weinig geschil aanleiding hadden gegeven, maar niettemin eene bepaalde regeling
		  vereischten, om de groote verwarring, die daaromtrent - bij het volslagen gemis
		  aan eenig voorschrift of richtsnoer - tot dusverre heerschte. Zoo b.v. de
		  gewichtige vraag: welke woorden en uitdrukkingen aaneen te schrijven? welke in
		  hunne deelen gescheiden te laten? De naauwkeurige overweging van dit omslachtig
		  en ingewikkeld vraagstuk heeft de Redactie tot eene bepaalde uitkomst geleid,
		  die - naar zij vertrouwt - niet zonder belangstelling ontvangen zal worden, als
		  eene bijdrage om in het schrijven onzer moedertaal regelmatig, oordeelkundig en
		  naar vaste beginselen te werk te gaan. 
		  Moge dan deze arbeid strekken om in het Woordenboek, met welks
			 bewerking de Redactie zich ijverig bezig houdt, het belangrijke vraagstuk der
			 spelling te regelen op eene wijze, aan de eischen der wetenschap en de
			 behoeften der praktijk gelijkelijk voldoende. 
		    
		  M. de Vries. 
		 
		 
{==XI==} {>>pagina-aanduiding<<}
 
		  Inhoud.
 
		  
		   
		  EERSTE AFDEELING.	 	 
 	 	 
OVER DE NATUUR EN HET DOEL VAN HET SCHRIFT.	§	1-33.
DE ALGEMEENE SPELREGELS EN HUNNE ONDERLINGE VERHOUDING.	 	 
Algemeene vereischten der spelling.	§	 34 - 39. 
De Regel der Beschaafde Uitspraak.	§	40 - 54.
De Regel der Gelijkvormigheid.	§	55 - 60.
De Regel der Afleiding.	§	61 - 65.
De Regel der Analogie.	§	66 - 67.
 	 	 
TWEEDE AFDEELING.	 	 
 	 	 
DE BIJZONDERE SPELREGELS, WAAROMTRENT VERSCHIL VAN GEVOELEN
			 BESTAAT.	 	 
 	 	 
De klinkers.	 	 
Verlenging van a en u in geslotene
				  lettergrepen.	§	68
Verdubbeling van e en o in opene
				  lettergrepen.	§	69 
Verdubbeling van e en o in de achtervoegsels.
				  Opgave der woorden, in welke de spelling van e, o, of ee, oo, ten
				  gevolge van het aangenomen beginsel, veranderd behoort te worden.	§ 	

{==XII==} {>>pagina-aanduiding<<}
 
		  Wereld, wareld of waereld. Vers of vaers 
				  Tot gemak van den lezer is daar, waar bij
					 het vermelden van verschillende spellingen het woordje of gebezigd
					 wordt, altijd die schrijfwijze vooraan geplaatst, aan welke de Redactie de
					 voorkeur heeft gegeven. Zoo kan het bloote naslaan dezer Inhoudsopgave bij een
					 aantal vragen terstond doen zien, in welken zin zij beantwoord zijn.
				  	§ 	71
De ie of i in de achtervoegsels -ief,
				  -iek, -iet met hunne verbuigingen en afleidingen.	§ 	72
Oliën, traliën, maar knieën, drieën
				  enz.	§	73. 
Het achtervoegsel -isch of -iesch.	§	74.
De ij en y.	§	75
De woorden, waarin ij door ie vervangen moet
				  worden.	§	76.
De woorden, waarin ij door ei, of ei
				  door ij vervangen moet worden.	§	77.
De ij of y in bij, mij enz. en in het
				  achtervoegsel -ij.	§	78.
Het uitlatingsteeken (') in de verbuiging van vreemde
				  woorden, die op heldere of lange klinkers eindigen, en van eigennamen.	§ 	79.
Verdubbeling der klinkers met i. Aar of air, meer
				  of meir, door of doir; heir of heer, oir of oor,
				  enz.	§ 	80.
 	 	 
De medeklinkers. 	 	 
De overgangsletter, waar tweeklanken op i door een klinker
				  gevolgd worden. Zaayen, zaaijen, zaaien of zajen.	§	81.
De geaspireerde keelklank vóór de t.
				  Waar cht, waar gt te spellen?	§	82.
De ch na kort afgebroken klinkers al of niet te
				  verdubbelen? Lachen, lagchen of lachchen, enz.	§	83.
Nogtans, nogthands of nochtans.	§	84.
Koninkrijk, jonkheid, of koningrijk, jongheid,
				  enz.	§	85.
De spelling van ts of ds. Gutsen, guts, knots,
				  ritselen, maar loods, smidse, gids.	§	86.
Het achtervoegsel -aard, -erd, of -aart,
				  -ert.	§	87.
Het zelfst. naamw. aard of aart.	§	88.
De t of d in rit, bint, metgezel.
				  De t of dt in beeltenis en verbintenis.	§	89.
Ant of and, in antwoord en Antwerpen.	§	90.
De s achter een langen klinker of tweeklank al of
				  niet te verdubbelen? Asem, geesel, IJsel, of aassem, geessel,
				  IJssel, enz.	§	91.
De medeklinkers (k, t en m) na toonlooze
				  klinkers al of niet te verdubbelen? Monniken, kieviten, Dokkumer, of
				  monnikken, kievitten, Dokkummer, enz.	§	92.
Dievegge of diefegge.	§	93.

{==XIII==} {>>pagina-aanduiding<<}
 
		  Zamen of samen.	§	94.
Ontvangen en ontvonken, of ontfangen,
				  ontfonken.	§	95.
Juffrouw of jufvrouw.	§	96.
Vonkelen en fonkelen.	§	97.
De toonlooze e vóór de
				  achtervoegsels -ling, -lijk en -loos. 
Moeilijk of
				  moeyelijk, enz. Ordelijk, ordenlijk, of ordentlijk.	§	98.
De enkele of dubbele l in woorden op -ling
				  of -lijk. Hemeling of hemelling; adellijk en middellijk,
				  of adelijk, middelijk.	§	99.
Middel- of midden- in zamenstellingen.	§	100.
De invoeging der t in woorden op -lijk,
				  voorafgegaan door het toonlooze -en. Eigenlijk of eigentlijk,
				  enz. Gansch of gantsch.	§	101.
De verkleinwoorden. -je of -jen, -ke en
				  -ken.	§	102.
Behalve, derhalve, allenthalve enz., of behalven
				  enz.	§	103. 
Bezijden of bezijde.	§	104.
Thans, althans, doorgaans, nopens enz., of thands,
				  althands, doorgaands, nopends, enz.	§	105.
De stomme ch achter de s. Waar sch,
				  waar s te schrijven? 
Harnas, los, was, of harnasch,
				  losch, wasch; druisen of druischen; bitsch of bits,
				  enz.	§	106.
Alleszins, eenigszins, of allezins, eenigzins,
				  enz.	§	107.
Verf, verven, of verw, verwen; murw of murf.	§	108.
Buskruit en rattenkruit, of buskruid en
				  rattenkruid.	§	109. 
Dinsdag of Dingsdag.	§	110.
Schepter, septer of scepter.	§	111
Ambt, ampt of amt.	§	112
Nog en noch.	§	113.
 	 	 
Zamenstellingen.	§	114.
A. Welke woorden en uitdrukkingen moeten aaneengeschreven worden?
			 welke in hunne deelen gescheiden blijven?	 	 
Zamengestelde woorden in 't algemeen.	§	115.
Eigenlijke zamenstellingen.	§	116.
Koppelingen.	§	117.
De drie gevallen, waarin zamengestelde uitdrukkingen
				  aaneengeschreven behooren te worden.	§	118.
Het eerste geval.	§	119 - 121.
Het tweede geval.	§	122 - 133.
Het derde geval.	§	134.
Het gebruik van het koppelteeken.	§	135 - 139.
B. Hoe te handelen met de verbindingsletters tusschen de leden
			 eener zamenstelling? 	 	 
Algemeene aanmerking.	§	140.
 
{==XIV==} {>>pagina-aanduiding<<}

 De spelling der bastaardwoorden.	 	 
Drie klassen van woorden, aan vreemde talen
				  ontleend.	§	141.
Eerste klasse: die geheel Nederlandsch zijn
				  geworden.	§	142. 
Tweede klasse: die geheel vreemd zijn
				  gebleven.	§	143.
Derde klasse: de eigenlijke bastaardwoorden.	§	144 - 147.
Spelling van de woorden der eerste klasse.	§	148 - 149.
Spelling van de woorden der tweede klasse.	§	150.
De oudere en de nieuwere richting in het spellen van de
				  woorden der derde klasse.	§	151 - 154
Voordeden der oudere richting.	§	155.
Voordeelen der nieuwere richting.	§	156.
Onderlinge vergelijking en waardeering der beide
				  richtingen.	§	157 - 164. 
Welke keuze te doen?	§	165.
Zwarigheden, uit den aard der zaak aan de spelling der
				  bastaardwoorden verbonden.	§	166 - 167.
Grondbeginsel, door de Redactie aangenomen.	§	168.
Noodzakelijke wijzigingen aan het einde der
				  woorden.	§	169 - 170.
Noodzakelijke wijzigingen in het lichaam der
				  woorden.	§	171.
Aanmerking omtrent de woorden, aan het Grieksch
				  ontleend.	§	172.
Noodzakelijke uitzonderingen op het aangenomen
				  grondbeginsel.	§	173 - 177.
Besluit.	§	178.
 
		 
		 
{==1==} {>>pagina-aanduiding<<}
 
		  Eerste afdeeling.
 
		  Over de natuur en het doel van het schrift.
 
		  1. Het denken is eene werking en als zoodanig
			 voorbijgaande. Gedachten houden op te bestaan, zoodra zij gedacht zijn;
			 men kan haar geene duurzaamheid geven: ze kunnen alleen op nieuw gedacht,
			 herhaald, gereproduceerd worden. Ook door reproductie komen zij
			 ter kennis van anderen. Een hoorder is verplicht de gedachte van den spreker
			 bij zich zelven te denken, haar op zijne wijze te reproduceeren;
			 doet hij zulks niet, is hij afgetrokken, vormt hij bij zich zelven andere
			 gedachten, dan komen die van den spreker niet tot zijne kennis. Het geheugen
			 stelt ons dikwijls in staat eene gedachte van vroeger te vernieuwen, maar ook
			 even dikwijls schiet het daarin te kort. Derhalve, wie later met volkomen
			 zekerheid weten wil, wat hij eenmaal gedacht heeft, zonder dat hij zich op het
			 feilbaar geheugen behoeft te verlaten, heeft een middel, een blijvend
			 iets, noodig, dat hem in staat stelt zijne vroegere gedachte op nieuw te
			 denken. Is dit op zich zelf bestaand middel, onder den vorm van een brief of
			 boek, vervoerbaar, dan kan het tevens voor afwezigen dienen als aanleiding om
			 zich dezelfde gedachte te vormen. Wanneer het middel in zichtbare teekens
			 bestaat, heet het schrift. 
		  2. De aanleiding tot reproductie van gedachten kan op twee wijzen
			 zichtbaar gegeven worden: a) door de voorstellingen, waaruit de
			 gedachten bestaan, deels naar de natuur deels symbolisch, af te beelden;
			 b) door de woorden, waarmede zij gedacht zijn, door teekens voor
			 te stellen. In het laatste geval heet het middel woordschrift. 
		  Wanneer in het woordschrift eene geheele lettergreep door
			 één teeken voorgesteld wordt, noemt men het
			 syllabenschrift; doch wanneer de woordklanken in hunne ondeelbare
			 bestanddeelen, in letterklanken, opgelost, en iedere zoodanige
			 letterklank door een afzonderlijk teeken voorgesteld wordt, dan heeft men
			 letterschrift. De meeste beschaafde talen hebben 
{==2==} {>>pagina-aanduiding<<}

			 letterschrift aangenomen, maar niet alle hebben het beginsel consequent
			 volgehouden. Daar het Nederl. de x, die twee ondeelbare deelen, k
			 en s, tegelijk voorstelt, niet meer in echt Nederl. woorden bezigt, kan
			 men zeggen, dat het een zuiver letterschrift heeft. 
		  3. De eigenlijke woorden zijn klanken, d. i. golvingen
			 der lucht, die het trommelvlies doen trillen en zoo doende de gehoorzenuwen
			 aandoen; 
		  zij zijn dus ook werkingen, die even weinig als de gedachten
			 duurzaamheid hebben, maar telkens op nieuw geproduceerd moeten worden. Het
			 letterschrift is de aanwijzing, hoe een woordklank door de spanning en
			 beweging der spraakwerktuigen moet worden voortgebracht. 
		  4. Een woord behoeft niet altijd uitgesproken te worden: bij
			 het stille denken en het onhoorbare lezen stelt men zich den klank
			 slechts voor, gelijk men zich een geheel muziekstuk voorstellen kan. Dit
			 voorstellen is, als alle denken, insgelijks eene voorbijgaande
			 werking, eene werking van den geest, tot welker reproductie het
			 letterschrift evenzeer als tot het luide uitspreken aanleiding geeft. 
		  5. De voorstelling van een woord door letterteekens wordt insgelijks
			 woord genoemd. Een woord komt derhalve onder drie verschillende vormen
			 voor: als werkelijke klank, als voorgestelde of gedachte klank, en als
			 afgebeelde of afgeteekende klank. Men heeft dus gesprokene, gedachte en
			 geschrevene woorden; de beteekenis, die in alle drie de gevallen
			 dezelfde is, maakt den gemeenschappelijken band uit, die de drie vormen of
			 toestanden tot één zelfde woord maakt. 
		  De gesprokene woorden, de hoorbare klanken, zijn en blijven
			 de oorspronkelijke, eigenlijke woorden, waarvan de gedachte en
			 geschrevene bloote navolgingen zijn. 
		  6. Daar ieder letterteeken één ondeelbaar bestanddeel
			 van een woord vertegenwoordigt, zal een geschreven woord moeten bestaan
			 in de opgave van al de bestanddeelen van den woordklank, gerangschikt in de
			 volgorde, waarin zij onder het uitspreken vereenigd worden. 
		  7. De natuur van het letterschrift brengt derhalve mede, dat het
			 doel van het schrijven, namelijk de reproductie van gedachten, aanvankelijk
			 althans, slechts langs eenen omweg bereikt wordt. Wie leert lezen, moet
			 het geschreven woord luide uitspreken, en eerst de door hem uitgesproken en
			 tevens door hem gehoorde klank verwekt bij hem de daaraan verbonden
			 voorstelling. Dezelfde noodzakelijkheid om hard op te lezen blijft bestaan bij
			 alle lieden, die slechts zelden lezen. Een geoefend lezer echter behoeft dien
			 omweg niet meer te maken: een geschreven woord verwekt bij hem onmiddellijk de
			 voorstelling van den woordklank en tevens die van het bedoelde voorwerp, de
			 bedoelde hoedanigheid, werking of betrekking. De onmiddellijke verbinding van
			 het schrift met zijne beteekenis ontstaat nogtans bij ieder individu, behalve
			 bij doofstommen, eerst nadat de woordklank een geruimen tijd het verbindende
			 middel is geweest. 
{==3==} {>>pagina-aanduiding<<}
 
		  Doofstommen komen tot de verbinding van een geschreven woord met
			 zijne beteekenis alleen door het kunstmatig onderwijs van personen, bij wie die
			 verbinding langs den beschreven weg is tot stand gebracht. Eene maatschappij
			 van louter doofstommen zou geen letterschrift hebben kunnen uitdenken.			  
		  8. De periode der woordschepping is reeds voor eeuwen gesloten;
			 nieuwe woorden worden alleen uit reeds bestaande stof gevormd. Het leeren
			 spreken van het kind bestaat dus in het leeren nabootsen van de woordklanken,
			 die het ouderen hoort uitbrengen, en het spreken van ouderen is niets anders
			 dan eene reproductie van dezelfde klanken, is en blijft dus eene
			 nabootsing. 
		  9. Daar nu de gehoor- en spraakorganen bij geene twee individuen
			 volkomen gelijk zijn, hoort ieder op zijne eigene wijze anderen de woorden
			 uitbrengen, en spreekt hij ze op zijne eigene wijze - soms zeer gebrekkig - na.
			 Vandaar dat de individuen aan hunne spraak onderkenbaar zijn. 
		  10. Doch niettegenstaande dit persoonlijke onderscheid in het
			 spreken, bestaat er ten gevolge der nabootsing eene groote overeenstemming in
			 de uitspraak der inboorlingen van hetzelfde dorp, dezelfde stad, hetzelfde
			 gewest. Deze overeenkomst onderling en het verschil met de uitspraak van verder
			 afgelegen plaatsen en streken veroorzaakt de onderscheiding van de zoogenoemde
			 plaatselijke en gewestelijke tongvallen, dialecten. 
		  11. Beschaafde lieden, die eene meer zorgvuldige opvoeding hebben
			 genoten, wier gehoor meer verfijnd, wier spraakorganen meer geoefend zijn,
			 spreken doorgaans zachter en liefelijker dan de minder bevoorrechte standen.
			 Daardoor komt bij hen het eigenaardige, dat het dialect van de plaats hunner
			 inwoning kenmerkt, minder scherp uit. Het verschil in de uitspraak der
			 beschaafde lieden van alle gewesten valt dien ten gevolge grootendeels weg.
			 Daar zij zich in hun verkeer met lieden uil andere plaatsen doorgaans onthouden
			 van woorden, die alleen in hunne woonplaats in gebruik zijn, ontstaat onder
			 alle beschaafde volken eene zoogenoemde beschaafde uitspraak, die uit de
			 bijzondere tongvallen een nieuwen taalvorm afzondert, welke derhalve als een
			 nieuw dialect, dat der beschaafde standen, kan worden beschouwd. Dit dialect
			 bestaat dus in de spraak van alle beschaafde lieden, door het gansche land
			 verspreid, maar door de overeenstemming in hunne wijze van spreken en
			 uitspreken tot ééne groote eenheid verbonden. 
		  12. Wanneer zich in eene taal eenmaal zulk eene beschaafde uitspraak
			 gevestigd heeft, maakt het eigenaardige van een dialect, als het wat sterk
			 uitkomt, meestal een min of meer onaangenamen indruk op den beschaafden
			 hoorder; vooral wanneer in de plaats zijner geboorte of langdurige inwoning een
			 andere tongval heerscht. Deze omstandigheid heeft bij alle beschaafde volken
			 aan de beschaafde uitspraak eene hooge waarde gegeven en de dialecten in
			 dezelfde mate in achting doen dalen. Uit zijnen aard staat het algemeene hooger
			 dan het bijzondere en moet het bijzondere voor 
{==4==} {>>pagina-aanduiding<<}
 het algemeene
			 wijken, in de taal en de taalkunde zoowel als in de maatschappij en de
			 staathuishoudkunde. 
		  13. Eene zuivere uitspraak is verschillend van eene
			 beschaafde uitspraak. Sommige lieden kunnen uit hoofde van organische
			 gebreken of uit gemis aan oefening enkele bestanddeelen van woorden niet
			 duidelijk onderscheiden en, meestal ten gevolge daarvan, niet goed uitspreken;
			 dezen hebben dan eene gebrekkige uitspraak. Wie iederen letterklank zoo
			 uitbrengt, als door het meerendeel der natie geschiedt, heeft eene zuivere
			 uitspraak. Onbeschaafden kunnen in weerwil van ruwheid en grofheid in hunne
			 spraak eene zuivere, beschaafden omgekeerd eene gebrekkige
			 uitspraak hebben. Eene uitspraak kan, in zooverre zij gebrekkig is, natuurlijk
			 niet als een bestanddeel der algemeene beschaafde uitspraak gerekend
			 worden. 
		  14. Ofschoon het schrift, als de zichtbare voorstelling der
			 spraak, zich naar deze moet richten en van haar afhankelijk is, werkt
			 het desniettemin op haar terug en heeft het omgekeerd invloed op de
			 spraak. 
		  15. Daar het schrift de woorden in hunne bestanddeelen ontleed moet
			 voorstellen, noodzaakt het in de eerste plaats den schrijver elk woord,
			 dat hij schrijven wil in zijne deelen op te lossen en deze, behoorlijk achter
			 elkander gerangschikt, voor te stellen. Vervolgens geeft het den lezer
			 deel voor deel in de vereischte volgorde te zien, en noodzaakt het hem die
			 deelen zelf zamen te voegen. Zoodoende brengt het schrift de bestanddeelen en
			 den vorm der woorden tot het bewustzijn der lezers en schrijvers. Die bewuste
			 kennis der deelen maakt, dat men ze bepaalder articuleert, aan ieder beter zijn
			 eisch geeft, en dus ook duidelijker spreekt. 
		  16. Het ontleden der woorden en het weder zamenvoegen hunner
			 bestanddeelen geschiedt bij geoefende schrijvers en lezers met groote snelheid
			 en onbewust. Die vaardigheid ontstaat echter alleen door langdurige bewuste
			 oefening en wordt slechts gevonden bij hen, die de woorden naauwkeurig kennen,
			 d. i. bij dezulken, op wie het schrijven en lezen de hier bedoelde uitwerking
			 reeds gehad heeft. 
		  17. Daar men onder het lezen altijd min of meer overeenkomstig het
			 geschrevene uitspreekt, bevordert eene eenparige spelling, die met de
			 beschaafde uitspraak in overeenstemming is, noodwendig de eenheid in spreken en
			 de uitbreiding der beschaafde uitspraak onder de mindere standen. Omgekeerd kan
			 het schrift ook strekken om de uitspraak te bederven. 
		  18. Doordien het schrift iets voortdurends is, waarnaar men zich in
			 het lezen en daardoor ook in het spreken min of meer regelt, geeft het meer
			 bestendigheid aan de taal; het kan wel is waar de langzame verandering, waaraan
			 iedere levende taal onderworpen is, niet verhinderen, maar het behoedt haar
			 voor een al te snel verloop. 
		  19. Het schrift, een blijvend iets, geeft de woorden in
			 verschillende vormen, betrekkingen en 
{==5==} {>>pagina-aanduiding<<}
 opeenvolgingen te zien. Zoo
			 doende stelt het den belangstellende in staat die onderscheidene vormen,
			 betrekkingen en opeenvolgingen op zijn gemak te beschouwen, en te vergelijken
			 en de wetten op te merken, volgens welke de woorden veranderen, gebruikt en
			 gerangschikt worden. Blootelijk gedachte of gesproken woorden kunnen niet
			 worden vastgehouden en zijn daardoor moeilijker waar te nemen en te
			 vergelijken. 
		  20. Daar alle kennis van iets alleen kan worden verkregen door dat
			 iets met andere dingen te vergelijken, en het schrift alleen tot eene
			 behoorlijke vergelijking der woorden onderling in staat stelt, moet het
			 beschouwd worden als de aanleidende oorzaak tot het nadenken over de taal en
			 als onmisbare voorwaarde van alle wetenschappelijke taalkennis. 
		  21. De geest kan alleen gedachten, die hij begrijpt, in zich opnemen
			 en bewaren. Tot het rechte verstand eener gedachte is noodig, dat de geest
			 iedere voorstelling, die er in voorkomt, van alle andere onderscheidt, en haar
			 plaatst bij andere voorstellingen, die van denzelfden aard zijn, haar kunnen
			 ophelderen en duidelijk maken. Dit onderscheiden der voorstellingen en haar
			 opnemen in de klasse, waartoe zij behooren, heet appercipieeren.
			 Apperceptie is derhalve volstrekt noodig tot het verstaan eener
			 gedachte 
		  Appercipieeren is de algemeene uitdrukking voor hetgeen in
			 het dagelijksch leven nu eens keren kennen, dan herkennen, dan
			 onderkennen heet. 
		  
Daar een woord een klank is, waaraan eene beteekenis
			 is verbonden, en dus als het ware uit twee deelen bestaat, vereischt het eene
			 dubbele apperceptie; eerst moet men den klank herkennen, en vervolgens zijne
			 beteekenis weten te recht te brengen.			  
		  22. Het schrift, als iets zichtbaars, is aan de apperceptie der
			 woorden bevorderlijk, wanneer het hetzelfde woord steeds op dezelfde wijze
			 voorstelt, de gelijkluidende woorden verschillend spelt, en door eene
			 verstandige keus van letters aan andere woorden van verwante beteekenis
			 herinnert. 
Men denke hier aan lijden en leiden, nog en
			 noch. De spelling lijden met ij brengt min of meer in de
			 gedachten al de verschillende voorstellingen, die aan lijder, lijdzaam,
			 lijdelijk enz. verbonden zijn, en stelt daardoor in staat het woord zoo op
			 te vatten als op het oogenblik vereischt wordt.
		  
Eene verkeerde spelling kan omgekeerd de apperceptie belemmeren, b.
			 v. wanneer men lijden met ei spelt en zoodoende aan leiden,
			 leiding, leidsman, leidster doet denken.			 
		  23. Doch indien aan het schrift een zoo groote invloed op de taal
			 moet toegeschreven worden en het ook het opnemen der gedachten kan bevorderen
			 of vertragen, dan verdient de wijze, hoe men schrijft, een voorwerp van
			 ernstige overweging uit te maken. 
		  24. De wijze waarop eene taal geschreven wordt, heet hare
			 Spelling. Ook het hoofddeel harer grammatica, dat de wetten en
			 voorschriften bevat, waaraan zij bij het schrijven gehoorzaamt, wordt de
			 Spelling genoemd.
Door eene wet verstaat men in de wetenschappen niet een
			 bevel, door eenige autoriteit uitgevaardigd, maar een volzin of formule, die de
			 wijze uitdrukt, waarop eene werking volgens haren aard geschiedt.
			 Spellingwetten zijn derhalve zulke formules, waarin de wijze van spelling wordt
			 opgegeven, voor zooverre die uit het wezen en het doel van het schrijven
			 voortvloeit. 
{==6==} {>>pagina-aanduiding<<}
 
		  25. De spellingwetten zijn deels noodwendige uitvloeisels van het
			 wezen en de natuur van het schrift in het algemeen en van het
			 eigenaardige der bijzondere taal; deels bestaan zij in min of meer willekeurige
			 voorschriften, die door eene langdurige gewoonte (usus) kracht van wet
			 hebben gekregen en niet meer te veranderen zijn. De eerstgenoemde soorten noemt
			 men de algemeene, de laatste de bijzondere spelregels. 
		  26. Wanneer een aantal bijzondere regels onder éénen
			 algemeeneren of hoogeren regel kunnen gebracht worden, die kan worden beschouwd
			 als een aangenomen grondbeginsel, waaruit de bijzondere regels zijn afgeleid,
			 dan verdient dat hoogere grondbeginsel insgelijks den naam van algemeenen
			 spelregel. 
		  27. Daar de spelling aanvankelijk voor een groot gedeelte van het
			 goeddunken der eerste schrijvers afhing, schijnen de bijzondere spelregels naar
			 willekeur veranderd en een spellingstelsel tot een hoogen trap van volmaaktheid
			 gebracht te kunnen worden. Dat veranderen is echter inderdaad slechts mogelijk
			 bij voorschriften, die maar eenige weinige woorden betreffen, wier toepassing
			 daardoor hoogst zelden gevorderd wordt, en welke dien ten gevolge niet eens
			 helder in het bewustzijn van het volk liggen. Maar heeft een regel een
			 uitgebreid gebied, betreft hij een groot aantal woorden, is zijne toepassing
			 dien ten gevolge door gewoonte eene tweede natuur geworden, dan geeft eene
			 wijziging van dien regel aan het geheele schrift een ander, een vreemd
			 voorkomen, dat het oog kwetst, zoolang het er niet aan gewend is; daarom zijn
			 velen niet te bewegen om die verandering toe te passen, dewijl dit gelijk zou
			 staan met het afleggen eener oude gewoonte. Veelomvattende hervormingen vinden
			 nimmer ingang bij een geheel volk, maar verdeden de schrijvenden in partijen en
			 verbreken of verhinderen de gewenschte eenparigheid van spelling. 
		  28. De grammaticus heeft derhalve de spelling te beschouwen als een
			 bestaand en gegeven iets, waaraan hij niets wezenlijks vermag te
			 veranderen. Wil hij verstandig zijn, dan neemt hij de spelling aan, die
			 algemeen of door de groote meerderheid gevolgd wordt; omdat hij, anders
			 handelende, zijn doel toch missen en de zaak niet verbeteren, maar veeleer
			 verergeren zou. 
		  29. Een volkomen rationeel en consequent spellingstelsel is een
			 ideaal, hetwelk, verwezenlijkt, toch slechts zeer korten tijd zijne hooge
			 voortreffelijkheid zou behouden, dewijl de taal onafgebroken verandert, en de
			 spelling die langzame veranderingen niet op den voet volgen kan, omdat deze
			 eerst na eenig tijdsverloop merkbaar worden. 
		  30. Doch het volgen van de bestaande spelling brengt niet noodwendig
			 mede, dat de grammaticus juist alle gebreken en onregelmatigheden mede moet
			 overnemen. Wanneer hij willekeurige uitzonderingen op geldige regels opmerkt,
			 onregelmatigheden in het schrijven van enkele woorden, waarvoor geene reden,
			 hoe ook genaamd, is te ontdekken, maar die kennelijk aan onkunde of eene
			 verkeerde toepassing van verstandige en 
{==7==} {>>pagina-aanduiding<<}
 erkende regels zijn toe te
			 schrijven, dan kan niemand hem euvel duiden dat hij zijn beter inzicht volgt.
			 Dan is het veeleer zijn plicht anderen op die weinige gebreken opmerkzaam te
			 maken, en door zijn voorbeeld mede te werken om het spellingstelsel zooveel
			 mogelijk te zuiveren. 
		  31. De meeste der hier bedoelde alleenstaande gebreken worden
			 aangetroffen in onopgemerkte, bijna vergeten woorden, die in de algemeene
			 schrijf- of boekentaal zelden worden gebruikt en daardoor aan de aandacht der
			 taalkundigen ontsnapt zijn.Die onregelmatigheden zijn ontstaan òf
			 doordien men den regel voorbijzag, waaronder het woord behoort; òf
			 doordien men, den aard van het woord miskennende, een verkeerden regel volgde;
			 òf doordien men den regel zelven verkeerd opvatte en toepaste. De
			 verbetering der spelling van zoodanige woorden, waarbij òf geene
			 òf eene verkeerde toepassing van regels plaats had, kan aan geen bezwaar
			 onderhevig zijn noch grooten tegenstand vinden, omdat zij betrekkelijk weinig
			 in getal zijn en op weinige uitzonderingen na zelden gebruikt worden. 
		  32. Grootere moeilijkheid baren die woorden, die volstrekt niet
			 onopgemerkt zijn gebleven, maar wier schrijfwijze tot de betwiste punten
			 behoort. Hier moet de grammaticus eene keus doen; en wat zal hem bij zijne keus
			 besturen? Wanneer eene der beide verschillende schrijfwijzen in eene der
			 categoriën van de boven bedoelde onopgemerkte woorden valt, wanneer
			 òf het woord òf de regel verkeerd is opgevat, dan behoeft hij
			 niet te weifelen; maar hoe te handelen, wanneer voor beide spellingen gezonde
			 redenen zijn aan te voeren? In dit geval blijft er natuurlijk niets anders
			 over, dan de tegenstrijdige regels aan de algemeene spellingwetten te toetsen
			 en die spelling aan te nemen, welke blijkt door eene hoogere wet te worden
			 voorgeschreven. 
		  33. Uit het gezegde volgt, dat het vóór alles
			 noodzakelijk is de algemeene spellingwetten of spelregels in oogenschouw te
			 nemen en hunne onderlinge verhouding op te maken en te bepalen. Dit kan
			 geschieden wanneer men die wetten uit het wezen en de natuur der spelling
			 afleidt. 
		 
		 
		  De algemeene spelregels en hunne onderlinge verhouding.
 
		  34. Het schrift is, als uitgedacht middel, geen
			 natuurproduct, gelijk de taal, maar een kunstproduct, dat aanvankelijk
			 door den wil des menschen bepaald werd en daarvan steeds afhankelijk blijft.
			 Als zoodanig reeds behoort het onderworpen te worden aan de voorschriften der
			 Aesthetica. 
{==8==} {>>pagina-aanduiding<<}
 Die onderwerping blijkt eene volstrekte
			 noodzakelijkheid te zijn, wanneer men in aanmerking neemt, dat het schrift de
			 zichtbare vorm is, waaronder een aantal voorwerpen der kunst, in den
			 waren zin des woords genomen, namelijk alle voortbrengselen der dichtkunst en
			 der welsprekendheid, zich vertoonen. Het schrift kan inderdaad bevorderlijk of
			 hinderlijk zijn voor het verwekken van het schoonheidsgevoel. 
		  35. Het is de bestemming van het schrift niet, het
			 schoonheidsgevoel te streelen, het bestaat eenig en alleen voor een
			 praktisch doel, dat geheel buiten het schrift zelf ligt. 
		  Dit bepaalt de eischen die de aesthetica aan het schrift doen mag.
			 Doelmatigheid is dien ten gevolge de eerste, de hoofdeigenschap, waaruit
			 alle andere moeten voortvloeien en waaraan zij moeten onderworpen zijn. 
		  36. De overige voorschriften der aesthetica, die niet rechtstreeks
			 uit de doelmatigheid kunnen afgeleid worden, zijn meer negatief dan positief;
			 zij verbieden slechts alles wat het schoonheidsgevoel kwetsen kan. Dit nu wordt
			 beleedigd, behalve reeds door ondoelmatigheid, ook door
			 onregelmatigheid en willekeur. Insgelijks wordt het gevoel gekwetst
			 door onwaarheid, d. i. hier, gebrek aan overeenstemming tusschen het
			 afgebeelde en de afbeelding, namelijk tusschen de woordklanken en het
			 schrift. Ook de doelmatigheid eischt die overeenstemming. 
		  37. De aesthetica vordert derhalve van de spelling doelmatigheid,
			 regelmatigheid en waarheid, dat wil zeggen: overeenstemming
			 (harmonie) tusschen de middelen en het doel, tusschen de
			 middelen onderling, tusschen de afbeelding en het
			 afgebeelde. 
		  38. Het doel van het schrift is het veroorzaken eener
			 reproductie van gedachten, dus het veroorzaken eener werking van den
			 geest. De aard van het doel verwijst derhalve de spelling naar de lessen,
			 die de Psychologie aangaande de reproductie der gedachten geeft. 
		  39. Wij hebben reeds boven gezien, dat gedachten niet begrepen, niet
			 in den geest opgenomen worden, wanneer de apperceptie der
			 voorstellingen, waaruit zij bestaan, achterwege blijft. De psychologie legt
			 derhalve aan de spelling, zal zij zoo doelmatig mogelijk zijn, als plicht op,
			 de apperceptie, zooveel in haar vermogen is, te bevorderen. 
		  40. Daar alle spreken eene nabootsing der beschaafde uitspraak
			 behoort te wezen, en het schrift in de eerste plaats de aanwijzing tot het
			 spreken is, moeten de geschreven woorden, zullen zij aan hun doel beantwoorden,
			 de beschaafde uitspraak vertegenwoordigen. Op dit vereischte berust de
			 spelregel, dien men den regel der beschaafde uitspraak pleegt te
			 noemen. 
		  41. De Regel der Beschaafde Uitspraak zal nagenoeg aldus luiden:
		  
		  Stel in uw schrift de beschaafde uitspraak voor; d. i.
			 geef door letterteekens al de bestanddeelen op, die in een woord gehoord
			 worden, wanneer het door beschaafde lieden zuiver uitgesproken wordt; en
			 kies in gevallen, waarin de juiste uitspraak niet voorgesteld kan worden, het
			 naast bijkomende letterteeken. 
{==9==} {>>pagina-aanduiding<<}
 
		  Daar deze regel geheel en onmiddellijk uit het wezen van het schrift
			 en den aard van zijn doel voortvloeit, is hij als de hoofd- en grondregel der
			 spelling aan te merken. Alles wat met dien regel strijdt, is tevens strijdig
			 met het wezen en het doel van het schrift. Daarom kan hij wel door andere
			 regels verklaard en nader bepaald, maar niet wedersproken worden, en is elke
			 regel, die tegen dezen aandruist, te verwerpen.			 
		  42. Uit de verhouding der beschaafde uitspraak tot de overige
			 dialecten volgt, dat alleen zij beslist, en dat de andere dialecten
			 slechts in twijfelachtige gevallen eene raadgevende stem kunnen hebben.
			 Wanneer eene plaatselijke of gewestelijke uitspraak in strijd is met de
			 afleiding, de regelmaat of eenigen anderen regel, uit dien der beschaafde
			 uitspraak afgeleid, dan mag zij op de spelling geen invloed oefenen.
De noodzakelijkheid dezer bepaling vloeit reeds voort uit den strijd
			 der dialecten. Het is van zelf onmogelijk gelijktijdig aan alle eischen te
			 voldoen; en één dialect te bevoorrechten, verbiedt de
			 billijkheid.			 
		  43. Bij eene oppervlakkige beschouwing schijnt eene volkomen
			 naauwkeurige afbeelding der beschaafde uitspraak door het schrift zeer
			 wenschelijk en ook wel mogelijk. In de praktijk echter blijkt spoedig, dat het
			 ondoenlijk is eenig dialect, welk ook, volkomen juist voor te stellen. Reeds
			 terstond ziet men, dat de eigenaardigheden in de spraak der bijzondere
			 personen, die ook in de beschaafde uitspraak blijven bestaan, onmogelijk kunnen
			 aangeduid worden. Het schrift stelt dus van niet één individu de
			 uitspraak geheel naauwkeurig voor; het kan uit zijnen aard slechts een
			 middelweg tusschen de individueele eigenaardigheden bewandelen. Doch ook op
			 dezen weg ontmoet het schrift bijna onoverkomelijke zwarigheden in de
			 wijzigingen der meeste letterklanken, veroorzaakt deels door den invloed der
			 naburige letters, deels door hunne plaats vooraan, achteraan of in het midden
			 der woorden. 
1. De letters, bij welke die invloeden zich het duidelijkst doen
			 gevoelen, zijn de n en de zachte onder de zoogenaamde verwante
			 medeklinkers, met name de b, d, g, v en z.
		  
2. De n klinkt geheel anders in zoon en in dan
			 in tang en dank, en dan in franje,
			 kransje, hondje.
		  
3. De b, d, g, v en z worden aan het einde eener
			 lettergreep en in de nabuurschap van sommige andere, inzonderheid van scherpe
			 letters, zoo zeer verscherpt, dat zij geheel of nagenoeg als p, t, ch,
			 f en s luiden, en de v en z meestal zelfs in
			 f en s overgaan. Men vergelijke been met schub,
			 krab, hebt, hebzucht;daar met raad,
			 gids en blijdschap; goot met oog,
			 oogtand en zegt;vel met diev
			 (dief), leevt (leeft) en
			 ontvangen;zeel met leez (lees), vreezt
			 (vreest), raadzaam, en ontzinken.
		  
4. De g wordt geheel gewijzigd, wanneer haar in hetzelfde
			 woord eene n voorafgaat, b.v. in tang, hij zingt.
		  
5. Bij andere letters hebben veel fijner wijzigingen plaats, die
			 somtijds alleen voor een geoefend gehoor waarneembaar zijn. Men vergelijke de
			 w in wijn, flaauw, schuw en schuwer;
			 de s in saai, stijfsel en raadsel; de
			 m in man, kom, hemd en
			 komt; de l in land, stoel en melk; de
			 f in fraai en straf;de i in inkt en
			 mooi, dat toch ook niet geheel als mooij klinkt. 
		  
6. In alle verdubbelingen van medeklinkers verliest de eerste een
			 groot deel van zijne kracht, en bekomt hij zijn vollen eisen niet: vergel.
			 latten, hadden, hebben, stellen enz.			  
		  44. Doch, is het niet mogelijk de spraak in het schrift volkomen
			 juist weder te geven, het is ook onnoodig en zou buitendien
			 ondoelmatig zijn. 
{==10==} {>>pagina-aanduiding<<}
 
		  Eene volkomen juiste afbeelding der woordklanken is onnoodig,
			 omdat men in den regel schrijft voor lieden, die de taal verstaan en de
			 uitspraak der bedoelde woorden kennen, en die dus uit hunne kennis het
			 ontbrekende weten aan te vullen. De wijziging der letters volgt bij bet
			 zamenvoegende uitspreken van zelve en behoeft daarom niet aangeduid te worden,
			 evenmin als in eene chemische formule de verandering der elementen, die door
			 hunne vermenging van zelve ontstaat. 
		  Het doel van het schrift wordt reeds bereikt, wanneer de lezer het
			 bedoelde woord herkennen kan. 
		  45. Uit het gezegde in § 9 blijkt a priori, en de
			 ondervinding leert a posteriori, dat geen schrift in staat is om de ware
			 uitspraak eener taal voor den vreemdeling kenbaar te maken. Alle schrijfwijzen,
			 die uitsluitend daartoe zouden moeten strekken, zijn als vruchtelooze pogingen
			 te verwerpen. De spelling mag niet gewijzigd worden ten behoeve van den
			 vreemdeling. 
		  46. Eene aan de uitspraak volkomen adaequate spelling zou om
			 verschillende redenen ondoelmatig zijn. 
		  a. Zij zou voor velen het schrijven onmogelijk maken. Immers,
			 indien men al de wijzigingen, die de letters ten gevolge van hare plaats en
			 nabuurschap ondergaan, door het schrift wilde uitdrukken, dan zou het alphabet
			 met een aanzienlijk getal letters moeten vergroot, of er zouden diacritische
			 teekens moeten uitgedacht worden. Het gebruik dier nieuwe letters of teekens
			 zou een fijner oor vereischen dan velen bezitten, zoodat dezen niet zouden
			 weten, welke teekens te kiezen. 
		  b. Het zou het schrijven en lezen voor allen noodeloos hoogst
			 moeilijk maken. Immers, ten gevolge der vele wijzigingen, die de letters in
			 verschillende omstandigheden ondergaan, zouden de voornaamste woorden der taal,
			 namelijk al de veranderlijke, zich telkens onder geheel verschillende vormen
			 aan het oog vertoonen. Geen vorm zou zich in het geheugen prenten, waardoor het
			 gebruik der vele letters of teekens groote oplettendheid zou vereischen. Een
			 geoefende schrijft thans zonder aan zijn schrift te denken; de letters
			 ontvloeien als van zelve aan zijne pen. Zulks zou dan onmogelijk wezen. Wie
			 schreef, zou hardop moeten spreken om zich zelven te beluisteren ten einde den
			 waren klank te kunnen treffen. Een lezer zou altijd hardop moeten lezen om het
			 woord te hooren, eer hij aan het geschrevene eene voorstelling wist te
			 verbinden, terwijl thans een telkens wederkeerende, licht herkenbare vorm hem
			 in staat stelt zich het bedoelde woord te denken. 
		  c. In derivata zou de vorm der grondwoorden, in composita de
			 vorm der zamenstellende deelen noodeloos onkenbaar worden gemaakt. Het schrift
			 zou dus al de voordeelen missen, die een verwijzen op de etymologie der woorden
			 kan opleveren. 
		  47. De waarheid, dat het schrift de uitspraak niet volkomen juist
			 behoeft voor te stellen, geeft echter in geenen deele de vrijheid om een
			 
{==11==} {>>pagina-aanduiding<<}
 geheel anderen klank af te beelden, dan in de beschaafde uitspraak
			 gehoord wordt, al ware het dat een andere spelregel, b.v. die der
			 gelijkvormigheid, zulk eene afwijking scheen te vorderen. De regel der
			 beschaafde uitspraak overheerscht uit zijnen aard alle andere regels; daarom
			 schrijft men b.v. koninklijk, afhankelijk,
			 gezocht, van koning, afhangen,
			 zoeken; gracht voor graft van
			 graven. 
		  48. Ofschoon het doel van het schrift door de eenvoudige opvolging
			 van den Regel der Beschaafde uitspraak kan getroffen worden, is die regel
			 geenszins toereikend om in alle gevallen de pen eens schrijvers te besturen.
			 Vooreerst toch doet de doelmatigheid strengere eischen dan het mogelijke
			 treffen van het doel. Zij verlangt in dezen, dat een woord, zoo vlug doenlijk,
			 en niet eerst na lang wikken en wegen, met zekerheid herkend worde. Vervolgens
			 maakt de bestaande toestand van de taal en het letterschrift een aantal
			 bijzondere regels noodzakelijk, die de keus uit gelijkluidende letterteekens
			 moeten bepalen. De Regel der Beschaafde Uitspraak behoeft derhalve andere
			 regels onder zich, die hem verklaren en aanvullen. 
		  49. De regelmatigheid zou vorderen, dat men voor iederen letterklank
			 maar één letterteeken had, en dat ieder letterteeken slechts
			 ééne waarde bezat en altijd denzelfden klank
			 vertegenwoordigde. 
		  Onze letterteekens zijn echter niet voor het Nederlandsch
			 uitgedacht; 
		  ons alphabet is van de Latijnen ontleend en bezat reeds bij de
			 overneming eenige gelijkluidende letters, namelijk de i en y,
			 c en k, c en s, x en cs of ks; terwijl
			 ph, th en qu door ons gelijk gesteld worden met f,
			 t en kw. 
		  50. Vervolgens zijn eenige oorspronkelijk zeer verschillende klanken
			 door verloop in de uitspraak allengs gelijkluidend geworden, waardoor sommige
			 teekens dezelfde waarde hebben gekregen, te weten de zachte e en o en de
			 scherpe ee en oo, ei en ij. 
		  51. Ter aanduiding van de gelijkheid der uitspraak van sommige
			 klinkers in geslotene en opene lettergrepen heeft men de dubbele klinkers
			 uitgedacht, ten gevolge waarvan a en aa, e en ee, o en
			 oo, u en uu soms dezelfde waarde hebben, b.v. in ja-ren
			 en jaar, le-zen en lees enz. 
		  52. Sommige letterteekens moeten dienen om meer dan
			 éénen klank voor te stellen, namelijk de a in dag
			 en dagen, de e in de, den en degen, de i in
			 min, rivier en zandig, de o in God en goden,
			 de u in dun, duren en Dokkum, de ij in blijk
			 en gevaarlijk. 
		  53. Ofschoon het opgenoemde evenzeer tegen de doelmatigheid als
			 tegen de regelmatigheid aandruist, is er nagenoeg niets aan te veranderen.
			 Volstrekt ongeoorloofd is het echter, zoodanige gebreken uit loutere
			 spitsvondigheid te vermeerderen. 
		  54. Eene andere zwarigheid bij de keus der letters is de
			 verscherping der zachte onder de verwante medeklinkers, wanneer zij
			 sluitletters worden, waardoor zij zoo zeer tot de scherpe naderen, dat zij in
			 de uitspraak niet van deze te onderscheiden zijn. 
{==12==} {>>pagina-aanduiding<<}
 
		  55. Wanneer een persoon steeds dezelfde kleeding draagt, en de
			 exemplaren eener soort van voorwerpen, b.v. werktuigen, steeds denzelfden vorm
			 hebben, dan zal men dien persoon en de soort, waartoe een voorwerp behoort,
			 lichtelijk overal en onder alle omstandigheden herkennen. Het omgekeerde
			 geschiedt, wanneer de persoon geheel anders gekleed is en de gedaante van een
			 voorwerp van den gewonen vorm afwijkt; de herkenning heeft dan òf in het
			 geheel niet, òf eerst na eenig twijfelen plaats. Met de woorden
			 is het even zoo gelegen. Wie het woord consequentie nooit anders dan
			 zóó gespeld heeft gezien, zal eenige oogenblikken in twijfel
			 staan, als hij konzekwency geschreven vindt. Op deze psychologische
			 waarheid steunt de tweede algemeene spelregel, die der gelijkvormigheid,
			 welke in onze spelling steeds is geëerbiedigd. 
		  56. De Regel der Gelijkvormigheid luidt aldus: 
		  Geef, zooveel de uitspraak toelaat, aan een zelfde woord en aan
			 ieder deel waaruit het bestaat, steeds denzelfden vorm, wanneer daardoor de
			 herkenning en juiste opvatting van het woord kan bevorderd worden. 
		  De laatste voorwaarde maakt het noodzakelijk den regel in twee
			 deelen te splitsen, waarvan het eerste de woorden in hun geheel, het
			 laatste hunne bestanddeelen betreft. De regel wordt dan: 
		  a. Schrijf hetzelfde woord, zooveel de uitspraak en de verbuiging
			 of vervoeging toelaten, steeds met dezelfde letters 
		  b. Geef in derivata aan het grondwoord en in composita aan de
			 zamenstellende deelen, zooveel de uitspraak toelaat, steeds dienzelfden vorm,
			 waaronder zij buiten de afleiding en samenstelling voorkomen; wel te verstaan,
			 indien die grondwoorden of deelen nog als afzonderlijke woorden in gebruik zijn
			 en dan dezelfde beteekenis hebben als in de afgeleide of zamengestelde
			 woorden. 
		  1. Overeenkomstig het voorschrift a) spelt men
			 dag, des dags, ten dage,
			 dagen; glad, gladde, gladder, gladst;
			 zeg, zegt, gezegd, zeggen; niet dach,
			 des dachs; glat, glatst; zech, zecht, gelijk
			 oudtijds wel placht te geschieden.
		  
2. Overeenkomstig het voorschrift b) schrijft men
			 vijlsel van vijlen, verleiding van
			 verleiden, raadzaam van raad, door aanhechting van
			 zaam, hoofddeel uit hoofd en deel; niet
			 veilsel, verlijden, raatsaam, hoofdeel, omdat
			 de juiste opvatting door de laatste schrijfwijze zou belemmerd worden. 
		  
3. Het voorschrift b) ontraadt te spellen weereld
			 voor wereld, Duidsch voor Duitsch, diedsch voor diets,
			 bejicht voor biecht, omdat deze spelling, hoewel door de afleiding
			 geboden, tegen andere regels aandruist, en de woorden weer (man),
			 died of duid (volk), jichen (zeggen) niet meer in gebruik
			 zijn, zoodat de beteekenis door het wijzen op de grondwoorden niet duidelijker
			 gemaakt, maar veeleer verduisterd zou worden. 
		  
4. De bepaling »zooveel de uitspraak toelaat" is aan beide
			 deelen gemeen en stelt den geheelen regel onder dien der Beschaafde Uitspraak.
			 Zij verbiedt te schrijven: andbacht voor ambacht en ambt, heertog voor
			 hertog; paarlemoeder voor paarlemoer, gezoekt, gekoopt
			 voor gezocht, gekocht enz., omdat die vormen met de uitspraak in
			 strijd en daardoor onduidelijk zijn.
		  
5. De hier behandelde regel is dezelfde, als dien men gewoon is den
			 Regel der Afleiding te noemen. De benaming Regel
			 der Gelijkvormigheid verdient de voorkeur,
			 omdat zij den aard van den regel beter uitdrukt en ook het in a)
			 bedoelde omvat, hetwelk door het woord afleiding buitengesloten
			 wordt. 
		  
6. De Regel der Gelijkvormigheid vult eene groote leemte in den
			 Regel der Beschaafde Uitspraak aan. Hij bepaalt namelijk de keus der
			 sluitletters in de veranderlijke, 
{==13==} {>>pagina-aanduiding<<}
 d. i. in de verbuigbare en
			 vervoegbare woorden, welke keus, volgens aanm. 3 op § 43, door de
			 uitspraak niet altijd beslist wordt.			 
		  57. Hoewel de uitspraak steeds de hoogste wetgeefster in de spelling
			 is en blijft, waartegen men zelfs ten gerieve der apperceptie niet zondigen
			 mag, bestaan er eenige weinige gevallen, waarin het raadzaam is uitzondering te
			 maken. In zeldzaam voorkomende woorden, waarin eene bijna niet merkbare
			 verandering zou moeten plaats grijpen, mag de afleiding den boventoon hebben,
			 wanneer daardoor de ware uitspraak en de juiste opvatting der woorden hersteld
			 kan worden; b.v. kerstmis voor kersmis, bestje voor besje,
			 amechtig voor aamechtig, slaphakken voor slabbakken. Dit mag
			 te eer geschieden, wanneer het volk de ware of eene minder bedorven uitspraak
			 bewaard heeft. Op dien grond zou Dinsdag, oudtijds Disendag
			 (verbasterd uit Diesdag) van den krijgsgod Die, te verkiezen
			 zijn boven Dingsdag, dat ten onrechte aan ding of geding
			 doet denken. 
		  58. Waar de Regel der Gelijkvormigheid voor de bepaling der
			 sluitletters te kort schiet, namelijk bij onverbuigbare woorden, wier vorm ook
			 niet uit de afleiding blijkt, is het rationeel die letters te kiezen, die het
			 naast aan de uitspraak komen. Daar nu de zachte medeklinkers aan het einde der
			 woorden geheel of bijna aan de verwante scherpe gelijk worden, eischt de Regel
			 der Beschaafde uitspraak het gebruik der scherpe in de onveranderlijke woorden.
			 Daarom de t in ooit, voort, voorts, want, de ch in
			 doch, toch, enz. 
		  59. De doelmatigheid zou nog een anderen regel voorschrijven,
			 wier opvolging de vlugge herkenning der woorden zeer zou bevorderen. Zij zou
			 eischen, dat gelijkluidende, maar in beteekenis verschillende woorden
			 (homoniemen) door de spelling werden onderscheiden. Die eisch is echter
			 in vele gevallen volstrekt onuitvoerbaar en zou in andere tot eene geheel
			 willekeurige spelling aanleiding geven, waardoor bovendien meestal tegen andere
			 erkende regels zou worden gezondigd. Het is b.v. niet mogelijk arm
			 (niet rijk) anders te schrijven dan arm (lichaamsdeel); het zou doenlijk
			 zijn zugt (zware ademhaling) te onderscheiden van zucht
			 (begeerte), maar hoe dan zugt of zucht (ziekte) als van beide
			 verschillend te kenmerken? Waaren (koopgoederen) en (wij)
			 waren zou, op zich zelf beschouwd, kunnen gaan, maar de aa,
			 strijdt hier tegen een erkenden regel, terwijl de willekeur duidelijk blijkt
			 uit de mogelijkheid van het eerste waren met ééne, het
			 tweede met twee a's te schrijven. Doch hoewel de onderscheiding der
			 homoniemen niet als regel kan voorgeschreven worden, is zij toch belangrijk
			 genoeg om met recht te eischen, dat woorden, die tot nu toe verward zijn,
			 voortaan verschillend worden gespeld, wanneer zulks buitendien reeds door een
			 anderen regel gevorderd wordt. b.v. delen (planken) en deelen
			 (gedeelten), stijgeren (van een paard) en steigeren (een steiger
			 oprichten), sleepen (doen slepen) en slepen (gesleept
			 worden). 
		  60. De beide opgegeven regels, die der Beschaafde Uitspraak en die
			 der Gelijkvormigheid vloeien, gelijk wij gezien hebben, onmiddellijk uit
			 
{==14==} {>>pagina-aanduiding<<}
 de natuur en het doel van het schrift voort. De bijzondere
			 spelregels zijn òf toepassingen van die twee, òf zijn er
			 onafhankelijk van. De beschouwing der voorschriften, die onmiddellijk uit de
			 algemeene spelregels voortvloeien, ligt buiten het bestek van een programma,
			 dat niet bestemd is om het geheele spellingstelsel te doen kennen, maar alleen
			 om de grondslagen te leggen, waarop het stelsel behoort opgetrokken te
			 worden. 
		  61. Ook de voorschriften, welke niet in een onmiddellijk verband
			 staan met de algemeene regels, kunnen hier niet ter sprake komen, dan voor zoo
			 verre zij door één beginsel, door een hoogeren regel, beheerscht
			 worden, die wel is waar evenzeer als de bijzondere regels willekeurig is
			 aangenomen, doch moet worden geëerbiedigd, indien men de spelling tegen
			 stelselloosheid en tallooze inconsequenties behoeden wil. Die voorschriften
			 betreffen de keus uit de paren van gelijkluidende letterteekens bij het
			 schrijven van grondwoorden. Daar die letters, opgenoemd in § 50, volkomen
			 denzelfden klank vertegenwoordigen, kan de Regel der Beschaafde Uitspraak niet
			 beslissen; terwijl de Regel der Gelijkvormigheid alleen eischt, dat men in een
			 zelfde woord steeds dezelfde letters bezige, zonder de letters zelve te
			 bepalen. 
		  62. Wanneer men de meeste dier bijzondere voorschriften onderling
			 vergelijkt, dan blijkt het, dat het Nederlandsch den volgenden grondregel heeft
			 aangenomen: 
		  Bij de keus der gelijkluidende letterteekens beslist de afleiding
			 of de oudere vorm uit den tijd, toen de nu gelijk geworden klanken nog
			 duidelijk onderscheiden konden worden. 
		  63. Het kan hier de vraag niet zijn, of wij niet verstandiger zouden
			 gehandeld hebben met een der gelijkluidende letterteekens als overtollig weg te
			 werpen; het is genoeg te weten, dat wij zulks niet gedaan hebben en nu met het
			 bestaande moeten voortwerken. Het als ballast over boord te werpen, zou eene
			 omwenteling zijn, wier nasleep niet te overzien is; het verstandigst is den
			 bestaanden toestand te eerbiedigen. 
		  64. Buitendien heeft die overvloed ook zijne goede zijde. Het
			 bestaan van gelijkluidende letterteekens stelt dikwijls in staat om homoniemen
			 door de spelling te onderscheiden; men denke aan weken, mv. week,
			 en weeken ww., aan kolen en koolen, lijden en
			 leiden. 
		  65. Indien het schrijven overeenkomstig den ouderen vorm alleen een
			 noodmiddel is, dat door de natuur van het schrift niet gevorderd, veeleer
			 ontraden wordt, omdat het de spelling voor alle niet taalkundigen moeilijk
			 maakt, dan mag dat beginsel vooral niet worden toegepast in strijd met den
			 Regel der Beschaafde Uitspraak. 
		  66. De laatstgestelde regel, dien men met meer recht dan den vorigen
			 den Regel der Afleiding zou kunnen noemen, is natuurlijk niet toereikend
			 hij die woorden, wier afleiding of oudere vorm geheel onbekend of onzeker is.
			 Dit maakt nog een vierden algemeenen regel noodzakelijk, die door de aesthetica
			 ter wering van willekeur en onordelijkheid en ter bevordering 
{==15==} {>>pagina-aanduiding<<}
 van
			 regelmaat wordt voorgeschreven: te weten den Regel der Analogie. Deze
			 zal in de spelling aldus moeten luiden: 
		  Waar de drie bovengenoemde algemeene spelregels zwijgen, handelt
			 men overeenkomstig de analogie, d. i. de woorden wier spelling noch door de
			 uitspraak, noch door de gelijkvormigheid, noch door de afleiding wordt bepaald,
			 worden op dezelfde wijze geschreven als andere, wier spelling met zekerheid
			 bekend is en die oogenschijnlijk op overeenkomstige wijze gevormd zijn.
		  
		  67. Daar de Regel der Analogie niet uit de natuur van het schrift
			 voortvloeit, maar op gronden steunt, die buiten het gebied der grammatica
			 liggen, zou het verkeerd zijn dien te laten gelden in strijd met een der vorige
			 regels. 
		 
		 
{==16==} {>>pagina-aanduiding<<}
 
		  Tweede afdeeling.
 
		  Over de bijzondere spelregels, waaromtrent verschil van gevoelen
			 bestaat.
 
		  Daar de Redactie, om redenen in het Voorbericht en in § 27 en
			 28 opgegeven, voor de door haar te volgen schrijfwijze de in Noord-Nederland
			 gebruikelijke spelling als uitgangspunt heeft aangenomen, en deze genoegzaam
			 bekend mag geacht worden, heeft zij het overtollig gerekend het geheele
			 spellingstelsel te ontvouwen. Deze Tweede Afdeeling bevat dus slechts eene
			 opgave der verbeteringen, die haar wenschelijk zijn voorgekomen, benevens eene
			 vermelding van de keuze, die zij gemeend heeft te moeten doen uit de
			 onderscheidene spellingen, ten opzichte waarvan onder onze letterkundigen
			 verschil van gevoelen bestaat.  
		 
		 
		  De klinkers.
 
		  68.De verlenging der a en u in geslotene lettergrepen
			 geschiedt buiten twijfel op de meest gepaste wijze door verdubbeling. De
			 spelling aa en uu beantwoordt zoowel aan de uitspraak, als zij
			 door de analogie gewettigd en door de etymologie niet gelogenstraft wordt. Zij
			 verdient dus zeer zeker de voorkeur boven ae en ue. Ik behoef
			 over dit punt hier niet uit te weiden: ik mag volstaan met te verwijzen naar
			 het opzettelijk betoog, onlangs door mij geplaatst in De Taalgids, IV,
			 bl. 54 - 64. 
 			 
		  69. Onder de regels omtrent vier toepassing de gevoelens der
			 taalkundigen uiteenloopen, staan die aangaande de verdubbeling der e's
			 en o's 
{==17==} {>>pagina-aanduiding<<}
 in opene lettergrepen bovenaan. Siegenbeek en 
			 Weiland volgden daarbij de uitspraak, welke heerschte,
			 of geacht werd te heerschen, in die streken, waar de genoemde letters op
			 tweederlei wijze, met den zoogenoemden zachten of met den scherpen klank,
			 worden uitgesproken. Hunne handelwijze was natuurlijk. Immers, de verdubbeling
			 der letterteekens moest dienen om de meer gerekte, naar een tweeklank zweemende
			 uitspraak der scherpe e en o van den eenigzins korteren, meer
			 gelijkmatigen klank der zachte voor het oog te onderscheiden. Juist dat
			 verschil in de uitspraak had het eerst het verschil in de natuur dier letters
			 doen opmerken, terwijl de studie der Germaansche talen te hunnen tijde nog niet
			 ver genoeg gevorderd was om den diep liggenden oorsprong van dat verschil te
			 leeren kennen. Zij konden nog niet tot de oorzaken opklimmen, en moesten dus
			 hun onderzoek tot de gevolgen beperken. De uitspraak echter is in dit geval
			 geen onfeilbaar en toereikend richtsnoer. Dit blijkt onder andere uit de wijze
			 waarop Siegenbeek genoodzaakt was te werk te gaan bij de woorden, waaromtrent
			 hij bij de schrijvers verschil van gevoelen gevonden had, en die hij daarom
			 achter zijne Verhandeling over de Spelling aan een bijzonder onderzoek
			 onderwierp. Bij al die woorden was hij verplicht, de schrijvers, die het
			 onderscheid in de uitspraak in hunne spelling uitdrukten, te raadplegen, hunne
			 getuigenissen te wikken en te wegen en als het ware de stemmen voor en tegen te
			 tellen. Waar men in eene wetenschap tot eene stemopneming zijne toevlucht moet
			 nemen, is de evidentie der waarheid niet groot; maar vooral hier bleek
			 duidelijk de zwakheid van den grondslag, waarop gebouwd werd. Als men dat
			 groote vijftigtal artikels naleest, ziet men, dat niet alleen schrijvers, op
			 verschillende plaatsen woonachtig, in hun oordeel over de uitspraak van
			 dezelfde woorden onderling verschilden, maar ook dat velen zich zelven niet
			 gelijk bleven. Men moge dit laatste verschijnsel aan slordige correctie willen
			 toeschrijven, het bewijst in allen gevalle, dat de ware uitspraak niet
			 zóó kennelijk van de valsche onderscheiden was, dat de corrector
			 zich niet vergissen kon. Doch volstrekt onloochenbaar is het verschil tusschen
			 de uitspraak van dezelfde woorden in verschillende gewesten en steden. Volgens
			 het beweren van Siegenbeek zelven worden heeten, keten, menigte, smeeken,
			 spenen, betoogen, genoot, klooven, loochenen, nopen, personen en
			 schromen in Rotterdam anders dan in Zeeland uitgesproken, terwijl men in
			 deze provincie zoowel poogen als pogen, en te Rotterdam zoowel
			 tonen, als toonen zou hooren. Dat er ten opzichte van andere
			 woorden reeds in de laatste helft der zestiende eeuw eene dergelijke
			 onzekerheid bestond, kan men opmaken uit het woordenboek van 
			 Kiliaan, die aan de uitspraak bijzondere aandacht schonk
			 en zich gehouden achtte een aantal woorden als deren, kelen, nering,
			 peren, scheren, smeren, teeder, telen, teren, weren, zweren, zweven,
			 bogen, boren, dolen, smoken enz. onder de beide vormen op te teekenen. Nog
			 heden is b.v. het Vlaamsche woonen van het Holl. wonen kennelijk
			 onderscheiden. 
{==18==} {>>pagina-aanduiding<<}
 Uit het aangevoerde blijkt overtuigend, dat het
			 verschil in de werkelijke uitspraak der woorden, hetwelk vroeger het geheele
			 land door moet geheerscht hebben, maar zich thans tot zekere streken en steden
			 bepaalt, voor de spelling slechts een onzekeren grondslag kan uitmaken. Daarbij
			 is het te voorzien, dat het eenmaal geheel ophouden zal. Men heeft om die
			 redenen naar een ander beginsel om te zien, dat in substantie dezelfde
			 uitkomsten oplevert, maar niet aan verandering onderhevig is, niet dreigt
			 geheel te verdwijnen, en in twijfelachtige gevallen met zekerheid kan
			 beslissen. Zoodanig beginsel vinden wij gelukkig in den oorsprong der
			 e's en o's. Door de onderzoekingen der nieuwere taalkundigen
			 namelijk is gebleken, dat de talen van den Indogermaanschen volkstam
			 oorspronkelijk slechts drie vocalen, a, i en u (lees: oe)
			 bezaten, en dat al de overige klinkers, ook de e en o, uit die
			 grondvocalen en de daaruit zamengestelde tweeklanken ontstaan zijn; zie onder
			 anderen 
			 Bopp, Vergleich. Gramm. des Sanskrit, Send etc.
			 § § l - 104. Deze stelling is de spil, waarom het gansche
			 vocaalstelsel, ook dat der Germ. talen, draait; met haar kunnen alle
			 verschijnselen op het gebied der klankleer in genoemde talen natuurlijk en
			 ongedwongen verklaard worden; zonder haar blijft alles duisternis en verwarring
			 
			 Voor het Sanskrit en Gothisch is die stelling
				geene bloote hypothese, tot wier erkenning men alleen door de gevolgtrekkingen
				gedwongen wordt. In de eerstgenoemde taal komen wel twee letterteekens voor,
				die thans als e en o worden uitgesproken, doch uit alles blijkt
				ten klaarste, dat e vroeger ai en o vroeger au
				geweest is; zie Bopp, Vergl. Gr. § 2. Reeds eene vergelijking van
				de letterteekens voor âi = aai en e = ai, en
				voor âu = aau en o = au leert dit duidelijk.
				
In het Gothisch komen insgelijks twee letterteekens voor, die op e en
				o gelijken, maar deze stemmen niet overeen met de e's en
				o's der overige Germaansche talen: aan het eerste beantwoordt onze lange
				a in jaar, slaap, daad; aan het tweede onze oe in boek,
				stoel, goed; terwijl bovendien blijkt, dat die klanken uit tweeklanken,
				meestal uit ia en ua, zamengesmolten zijn. 
Er zijn wel is waar
				schrijvers, die beweren, dat Ulfila door ai en au onze e- en
				o-klanken heeft voorgesteld. Zij gronden dat beweren op de wijze, waarop
				hij in Grieksche woorden ε en ο heeft weergegeven. Dit heeft echter niet
				verhinderd, dat Grimm, dien iedereen wel voor den grootsten kenner der Germ.
				talen zal houden, steeds is voortgegaan ai en au als ware tweeklanken te
				beschouwen. Nog in dit jaar is door Prof. F. Dietrich in een afzonderlijk
				werkje, Die Aussprache des Gothischen, aangetoond, dat ai en
				au ook nog lang na Ulfila echte tweeklanken waren en door niet-Gothen
				als zoodanig werden gehoord en opgevat: dat de Gothen de vreemde eigennamen
				naar hunnen tongval wijzigden, en dat het aannemen van ai = e en
				au = o toch niet toereikend is om hunne spelling van de Grieksche
				namen te verklaren.. Doch al wil men haar ook al niet voor alle
			 Indogerm. talen als geldig erkennen, voor het Nederlandsch is zij niet te
			 loochenen. Immers, het kan, op weinig uitzonderingen na, aangetoond worden, uit
			 welke van die grondklanken onze e's en o's ontstaan zijn, terwijl
			 de weinige gevallen, waarin men dat niet kan, worden aangetroffen bij het
			 betrekkelijk geringe getal woorden, wier ouderen vorm men tot nog toe niet
			 heeft kunnen ontdekken. 
		  Eene vergelijking der Nederl. woorden, waarin e's en
			 o's voorkomen, met dezelfde of verwante woorden, hetzij in onze eigene
			 taal, hetzij in andere oudere of nieuwere Germ. talen, leert dat de e en
			 o beide driederlei 
{==19==} {>>pagina-aanduiding<<}
 oorsprong hebben: dat de e eene
			 wijziging van i, a of ai, en de o van u
			 (oe), a of au is. Verder blijkt, dat de lange heldere of opene
			 e's en o's, uit de enkelvoudige, oorspronkelijke klinkers a,
			 i en u (oe) ontstaan, juist diegene zijn, waaraan algemeen, behalve
			 natuurlijk in de twijfelachtige gevallen, de zoogenoemde zachtlange
			 klank wordt toegekend; terwijl de ineengesmolten tweeklanken ai en
			 au aan erkende scherplange e's en o's beantwoorden. 
		  Door deze waarneming worden bijna alle verschijnsels, die men in de
			 geschiedenis onzer e's en o's en in hunne verwisseling met andere
			 klanken opmerkt, volkomen opgehelderd. Zij verklaart vooreerst, hoe het komt,
			 dat men die letters in verscheidene gewesten op tweederlei wijze uitspreekt, en
			 waarom de scherpe daar langer zijn dan de zachte en nog een zweem van een
			 tweeklank hebben. - Vervolgens, waarom de zachtlange é met a,
			 i en de korte è, en de zachtlange ó met de korte
			 ò afwisselt, b.v. in stad - steden, vagen - vegen, gift -
			 geven, nicht - neef, spel - spelen, gebed - gebeden; ik kom - zij
			 komen, lot - loten; en waarom de scherplange e's en o's met
			 de tweeklanken ei (ai) en ou (au) verwisseld worden, b.v. in
			 gereed en bereiden, breed en verbreiden, boom en
			 bouwen, troost en vertrouwen. - Die waarneming eindelijk
			 verklaart in vele gevallen, hoe het komt, dat een zelfde woord op tweederlei
			 wijze wordt uitgesproken, daar zij aantoont, dat men dan meestal twee
			 verschillende woorden verward en voor hetzelfde gehouden heeft; bv. beer
			 (ursus) en beer (verres), deel (pars) en deel (asser);
			 klooven (doen splijten) en kloven (imperf. van kluiven en
			 meerv. van kloof). 
		  De Redactie, het een en ander in aanmerking nemende, heeft besloten
			 den oorsprong der e's en o's als grondbeginsel der vocaalspelling
			 aan te nemen. Zij meent hare redenen aldus kortelijk te kunnen zamenvatten:
		  
		  De ware uitspraak der e's en o's is niet op te maken
			 uit de vroegere schrijfwijze, noch uit de uitspraak der hedendaagsche
			 dialecten, omdat het blijkt, dat het in beide aan volkomene overeenstemming
			 ontbreekt. Bovendien neemt het onderscheid tusschen den zachten en scherpen
			 klank dagelijks af, wordt daardoor steeds onzekerder en zal waarschijnlijk
			 eenmaal geheel verdwijnen, gelijk het in sommige streken, en daardoor in de
			 zoogenoemde beschaafde uitspraak, reeds heeft opgehouden te bestaan.
			 Daarentegen is de verschillende oorsprong der klinkers een onveranderlijk en
			 onloochenbaar feit, hetwelk, als oorzaak van het onderscheid in de uitspraak,
			 grootendeels tot dezelfde uitkomsten leidt, en geheel tot dezelfde leiden zou,
			 indien er nooit verwarring en verwisseling van klanken had plaats gehad. 
		  Daar het niet te loochenen is, dat de onderscheidene dialecten ten
			 opzichte van een aantal woorden uiteenloopen, zou men genoodzaakt zijn uit de
			 verschillende tongvallen eene keus te doen. Wie of wat zal die keus bepalen?
			 Aan welk gewest zal de eer te beurt vallen aan al de Nederlanden de wet voor te
			 schrijven? Zal het Oost- of West-Vlaanderen, 
{==20==} {>>pagina-aanduiding<<}
 Brabant of Antwerpen,
			 Zeeland of Maasland, Zutfen of Overijsel wezen? Daarentegen is de oorsprong der
			 e's en o's een feit, dat voor alle gewesten en tongvallen
			 hetzelfde is. Neemt men dien grondslag aan, dan behoeft er geene keus gedaan te
			 worden, waardoor iemand zich verongelijkt kan rekenen; men is dan billijk
			 jegens allen, ook jegens hen, die geen onderscheid in de uitspraak meer maken,
			 en die de onderscheiding der zachte en scherpe e's en o's als een
			 last beschouwen. 
		  Al mocht men eenparig besluiten de uitspraak van eene bijzondere
			 landstreek of plaats als wetgeefster te erkennen, die maatregel zou
			 ontoereikend bevonden worden. Vooreerst kunnen de bewoners van andere plaatsen
			 die uitspraak niet leeren kennen, zonder zich daar een geruimen tijd met der
			 woon te vestigen. Doch er is iets, dat meer afdoet. In de schrijftaal komen een
			 aantal woorden voor, die niet algemeen zijn, die op de eene of andere plaats
			 niet gebezigd worden. Hoe zal men handelen met de woorden, die in het
			 bevoorrechte dialect niet gebruikt worden? en hoe met dezulke, die in het
			 geheel niet meer tot de volkstaal behooren? Ten aanzien van zoodanige woorden
			 zou men dan toch het aangenomen beginsel moeten verlaten; en naar welk kenmerk
			 dan te werk te gaan? Daarentegen geeft de oorsprong der e's en
			 o's een kenmiddel aan de hand, dat uit zijnen aard op alle woorden
			 toepasselijk is, dat voor de dialecten, op weinige uitzonderingen na, dezelfde
			 uitkomsten geeft, en dat ten minste voor alle taalbeoefenaars, ook in de
			 streken waar geen onderscheid meer gehoord wordt, toegankelijk is. 
		  Het schrijven naar de uitspraak is gegrond op feilbare waarnemingen
			 van bijzondere individuen, wien het aan fijnheid van gehoor kan ontbreken. Het
			 spellen naar den oorsprong der e's en o's is gegrond op het
			 onderscheid tusschen a, i, u (oe), ai en au,
			 klanken, die onderling zoo zeer verschillen, dat daarbij geene vergissing en
			 verwisseling kon plaats grijpen; het stelt bovendien de spelling meer
			 onmiddellijk in verband met de afleiding, en kan zoo doende in vele gevallen
			 het recht verstand der woorden bevorderen.  
		  70. De Redactie erkent, dat de dubbele vocaalspelling niet zonder
			 last is voor het praktische gebruik; zij behoudt ze alleen, omdat zij meent het
			 bestaande niet te mogen afbreken en geene groote veranderingen, maar alleen
			 verbeteringen in de toepassing van erkende regels te moeten voorstellen. Aan
			 die bedoeling is het toe te schrijven, dat zij het spellen overeenkomstig den
			 oorsprong der e's en o's tot de stamlettergrepen wil beperken,
			 maar ten opzichte van de achtervoegsels naar den klemtoon wenscht te werk te
			 gaan. Volgens dit beginsel acht zij, dat de achtervoegsels, die òf
			 steeds òf somtijds den vollen klemtoon hebben, met eene dubbele vocaal
			 behooren geschreven te worden, terwijl een enkel letterteeken toereikend is in
			 die, welke nimmer den vollen klemtoon bekomen. In het eerste geval verkeert het
			 achtervoegsel -loos, hetwelk in goddeloos,
			 zedelóósheid, zondelóósheid enz. den vollen
			 accent bekomt; vervolgens de 
{==21==} {>>pagina-aanduiding<<}
 bastaarduitgangen -eeren, -eel
			 en -ees, die steeds den klemtoon hebben: regeeren, kasteelen,
			 Japanneezen. Tot het tweede geval behoort -heid, mrv. 
		  -heden, dat nooit den vollen accent heeft. Op die wijze
			 eerbiedigt men het bestaande gebruik, waarin de schrijfwijze -eelen
			 reeds is aangenomen, en die van -eezen meer en meer begint door te
			 dringen. Men wijkt alleen af in de spelling -eeren; doch voor de dubbele
			 vocaal in dit achtervoegsel hebben zich sedert lang vele stemmen doen hooren,
			 gelijk zij dan ook reeds door Bilderdijk en zijne volgelingen erkend is.
			 Inderdaad, wanneer men bedenkt, dat dit suffix, altijd met een zwaren toon
			 wordt uitgesproken; dat die uitspraak reeds van de oudste tijden dagteekent,
			 blijkens het Middel-nederlandsch, waarin men (gelijk nog heden in het
			 Hoogduitsch) gewoonlijk -ieren schreef; en dat de ie destijds nog
			 een tweeklank was: dan schijnt alles er voor te pleiten om in dezen het
			 voorbeeld van 
			 Bilderdijk te volgen. 
		  Slechts schijnbaar bestaat hier eene inconsequentie; in den grond
			 wordt bij de stamlettergrepen hetzelfde beginsel gehuldigd als bij de
			 achtervoegsels, slechts met beperking in de toepassing. Dat beginsel is de
			 zooveel mogelijk juiste afbeelding der uitspraak. Immers de verdubbeling der
			 letters moest aanvankelijk dienen om de scherpe e's en o's, uit
			 tweeklanken ontstaan, te kenmerken als langer dan de zachte, die als
			 wijzigingen van de enkelvoudige klinkers a, i en u (oe) korter
			 waren. De verdubbeling bedoelde kennelijk het voorstellen van een langen,
			 gerekten klank, en het is alleen ten gevolge van het onderling meer gelijk
			 worden der zachte en scherpe e's en o's, dat het doel thans niet
			 meer zoo in het oog springt. 
		  Aan de werking van den klemtoon is het toe te schrijven, dat het
			 onderscheid tusschen zacht en scherp in sommige streken en in de beschaafde
			 uitspraak geheel uitgewischt is. De klemtoon, wanneer hij rust op opene
			 lettergrepen, brengt van zelf mede, dat de daarin voorkomende vocalen alle even
			 lang worden uitgesproken, onverschillig, of zij uit klinkers dan wel uit
			 tweeklanken ontstaan zijn. Daarom wil het gebruik in opene eenlettergrepige
			 woorden de verdubbeling van den medeklinker, al is die niet scherp, bv. in
			 thee, vloo, zoo. Daarentegen is de quantiteit in lettergrepen, die
			 slechts den halven toon hebben, of geheel toonloos zijn, merkelijk geringer;
			 voor de zoodanige wordt de dubbele vocaal algemeen te zwaar geacht. Daarom wil
			 het gebruik sinds lang slechts eene enkele e in -heden, meerv.
			 van -heid, ofschoon die e uit ei ontstaan en dus scherp
			 is; daarom wil het de enkele i in -isch, niettegenstaande in dit
			 achtervoegsel de klank gehoord wordt, die in gesloten lettergrepen steeds door
			 ie wordt voorgesteld; daarom verliezen de achtervoegsels -eel,
			 -iek en -iet eene e in kast-el-ein, Jezu-it-isme,
			 fabr-ik-ant. 
		  De Redactie beoogt derhalve met het stellen van den boven
			 ontwikkelden regel voor de spelling der achtervoegsels hetzelfde doel, dat men
			 oorspronkelijk met de verdubbeling der e en o zocht te bereiken,
			 namelijk eene zooveel mogelijk juiste afbeelding van de heerschende uitspraak.
			 Door 
{==22==} {>>pagina-aanduiding<<}
 het stellen van dien regel zet zij alleen eene schrede verder
			 op den weg, die reeds door het gebruik gevolgd wordt. 
		  Het aantal woorden, in wier spelling ten gevolge van het aangenomen
			 beginsel eene verandering moet plaats grijpen, is betrekkelijk gering, en de
			 meeste komen slechts zelden voor. Zij zijn: 
		  beer (ursus), pl. beren, onderscheiden van beer
			 (verres), pl. beeren; 
		  deemoedig; 
		  deel (asser en area), pl. delen, onderscheiden van
			 deel (pars), pl, deelen; 
		  deesem; 
		  dwepen ; 
		  eega; 
		  heep, pl. hepen; 
		  keel (in de bouwkunde), pl. kelen, als zijnde
			 hetzelfde woord als keel (gula), pl. kelen; 
		  keren (verrere); 
		  kwee (malum Cydonium); 
		  meren (navem alligare); 
		  sleepen (trahere), causatief van slepen (trahi); 
		  zeel, pl. zeelen; 
		  zweep, pl. zwepen; 
		  droog, droge, droger, drogen; 
		  kloot, wereldkloot (globns), pl. kloten; 
		  klooven (findere), causatief van klieven,
			 onderscheiden van kloven, pl. van kloof, en van kloven,
			 imperf. van kluiven; 
		  knopen, verbum en pl. van knoop; 
		  koon, pl. konen; 
		  koozen, liefkoozen; 
		  kroon, pl. kronen; 
		  sloof (voorschoot), pl. slooven, onderscheiden van
			 sloof (sukkel), pl. sloven; 
		  toon (tonus), pl. tonen, onderscheiden van
			 toonen (monstrare) en van toon (digitus pedis), pl.
			 toonen; 
		  troon, pl. tronen; 
		  vroolijk; 
		  zoogen (lactare), causatief van zuigen, onderscheiden
			 van zogen, imperfect. van zuigen; 
		  Ofschoon het waarschijnlijk is, dat de e in heer
			 (dominus) en keeren (vertere) oorspronkelijk zacht was, is toch de
			 afleiding en oudste vorm dezer beide woorden niet met genoegzame zekerheid
			 bekend, om over de natuur der vocaal stellig te beslissen, veelmin om eene
			 verandering voor te stellen in de spelling van zoo gebruikelijke woorden, wier
			 schrijfwijze door de gewoonte als eene tweede natuur is geworden. Wat
			 begeeren betreft, waarin de klinker zeer zeker oorspronkelijk zacht was,
			 ook hier komt het ons raadzaam voor de dubbele e te behouden, daar er
			 bij het verwante gierig iets buitengewoons heeft plaats gehad, namelijk
			 de overgang der 
{==23==} {>>pagina-aanduiding<<}
 korte i of e tot ie, hetgeen
			 ook op eene verandering in de uitspraak van begeeren schijnt te
			 wijzen. 
		  Neemt men in de weinige bovengenoemde woorden de verandering der
			 vocaalspelling overeenkomstig de afleiding aan, dan is daarmede het geheele
			 spellingstelsel der enkele of dubbele e en o met de etymologie in
			 volmaakte overeenstemming gebracht. De onderscheiding moge in de praktijk en
			 bij het lager onderwijs hare moeilijkheid blijven behouden, dat bezwaar is nu
			 eenmaal niet op te heffen, want niemand zeker zal verlangen altijd de dubbele
			 of altijd de enkele e en o te gebruiken. Maar terwijl de
			 praktische moeilijkheid dezelfde blijft, wint men het onschatbare voorrecht,
			 waarop geene andere Germaansche taal zich beroemen kan, dat nu de spelling
			 dezer beide vocalen in onze taal overal aan den oorspronkelijken vorm der
			 woorden getrouw is en aan de strengste eischen der wetenschap beantwoordt.  
		  71. Ofschoon de spelling wereld de beschaafde uitspraak van
			 dit woord niet juist uitdrukt, meent de Redactie haar als de naastbijkomende te
			 moeten verkiezen. Wareld toch is met de uitspraak nog meer in strijd, en
			 bovendien ook met de afleiding; en hetzelfde geldt van waereld, daar men
			 ae steeds in onze taal als de voorstelling eener lange a heeft
			 aangemerkt en in België nog als zoodanig beschouwt. 
		  Om dezelfde reden is ook de spelling vaers voor vers
			 te verwerpen. 
 			 
		  72. Op de boven ontwikkelde gronden is de Redactie voornemens de
			 volle ie te bezigen in de achtervoegsels -ief, -iek en
			 -iet, zoolang die den klemtoon behouden, ook dan wanneer ie op
			 het einde der lettergreep komt, bv. in motie-ven, substantie-ven,
			 fabrie-ken, republie-ken, Israelie-ten, Mennonie-ten. Die
			 spelling is buitendien in overeenstemming met het gevestigde gebruik ten
			 opzichte van -ier en -ies, in officie-ren, tuinie-ren,
			 com-mie-zen, valie-zen. Daarentegen acht zij ie te zwaar, en daarom
			 eene enkele i voldoende, wanneer die achtervoegsels geheel toonloos
			 worden, in mot-iv-eeren, Jezu-ït-isme, fabr-ik-ant, muz-ik-ant,
			 muz-ik-aal, republ-ik-ein.
 			  
		  73. Om dezelfde redenen schrijft zij in het meervoud oli-ën,
			 trali-ën enz. van olie, tralie enz., dewijl ie in deze
			 en dergelijke woorden geheel toonloos 
{==24==} {>>pagina-aanduiding<<}
 is; daarentegen
			 knie-ën, spie-ën, drie-ën, waarin, de
			 eerste lettergreep den vollen klemtoon heeft. Dat men voorheen kniën,
			 spiën spelde, is daaraan toe te schrijven, dat ie, uit
			 iu (ioe) ontstaan, voorheen een tweeklank was, die nagenoeg
			 tweelettergrepig, als ie, werd uitgesproken. Knie-en, spie-en zou
			 toen derhalve geluid hebben als kni-n, spi-n. Thans echter is ie
			 een zuivere (eenlettergrepige) klinker, gelijk bv. ee, zoodat de oudere
			 schrijfwijze niet meer in overeenstemming is met de hedendaagsche uitspraak;
			 daarom knieën, spieën, even als zeeën,
			 tweeën. 
 			 
		  74. Ofschoon de i in het achtervoegsel -isch
			 denzelfden helderen klank heeft als in -ief, -iek, -iet en -ier,
			 geeft de Redactie aan de meest gebruikelijke schrijfwijze met de enkele
			 i verreweg de voorkeur boven -iesch, omdat dit achtervoegsel
			 steeds allen klemtoon mist, en i daarin zeer kort is. 
 			 
		  75. Het letterteeken ij stelde, gelijk men weet,
			 oorspronkelijk in gesloten lettergrepen, als mijn (miin), sijn
			 (siin), de lange i voor, die in opene, als mine, sine, door de
			 enkele i werd vertegenwoordigd. Het teeken j was dus in genoemde
			 en dergelijke woorden een gewijzigde vorm van de letter i, die
			 gelijkstond met de tweede a, e, o en u in jaar, eed, room
			 en vuur. Het verlengen door het aanvoegen van een staart geschiedde
			 sieraads- of duidelijkheidshalve; zoo schreef men ook vj, vij, viij enz.
			 voor 6, 7, 8. Dientengevolge had j in strijd met § 49 twee
			 verschillende waarden, die van vocaal in mijn (miin) en wijn
			 (wiin), en die van consonant in jaer, joc. Toen in het Nnl. de lange
			 i in de uitspraak gelijk werd aan den tweeklank ei, kwam de
			 schrijfwijze ij geheel in strijd met de natuur van den klank, dien zij
			 moest voorstellen; men behield evenwel de oude letterteekens ondanks de
			 veranderde uitspraak. De Redactie meent in het Woordenboek zoo goed mogelijk
			 een einde aan die onregelmatigheid te moeten maken, door het typographisch
			 letterteeken in zooverre te wijzigen, dat het onderscheid tusschen i j
			 en den hier bedoelden klank duidelijk blijke. Het natuurlijkste middel daartoe
			 is, de beide deelen aan elkander tot eene eenheid te verbinden, gelijk wij in
			 het schrijven gewoon zijn te doen 
			 Het behoeft wel geene vermelding, dat de
				Redactie voor alsnog genoodzaakt blijft, het gewone teeken voor ij te
				bezigen, totdat er op de drukkerijen nieuwe, gewijzigde teekens zullen
				voorhanden zijn.. 
		  Onder de menigvuldige verwarringen van i, j, y, ij en i
			 j behoort ook het gebruik van y voor ij, hetwelk bij de
			 schrijvers der vorige eeuw 
{==25==} {>>pagina-aanduiding<<}
 algemeen was en thans nog in
			 België plaats vindt. Het spreekt wel van zelf, dat de Redactie met de
			 voorgenomen wijziging der typographische ij niet bedoelt de vervanging
			 van deze door y. Dit toch zou in strijd zijn met het beginsel, in §
			 49 opgegeven, daar de ij reeds de waarde heeft van eene gewone korte
			 i, b.v. in Egypte, Styx, cryptogamen, Huygens, Huydecoper
			 enz.
 			  
		  76. Volgens § 49 moet men aan hetzelfde letterteeken niet
			 buiten volstrekte noodzakelijkheid meer dan ééne waarde geven.
			 Men handelt in strijd met dit beginsel, wanneer men thans nog kolijk,
			 katholijk, fabrijk, muzijk enz. schrijft, en door die spelling aanleiding
			 geeft, dat sommigen in die woorden werkelijk eene ij of ei laten
			 hooren. Nu zij in de beschaafde uitspraak den i-, niet den
			 ei-klank hebben, eischt de eerste grondregel koliek, katholiek,
			 fabriek enz.; zoo ook poëzie, harmonie, melodie enz. Den
			 dichteren blijve het echter vrijgelaten naar goeddunken ook poëzij,
			 harmonij enz. te schrijven, omdat in die woorden op ie, die den
			 klemtoon op de laatste syllabe hebben, ook de uitspraak ij geoorloofd
			 is. 
		  Zoo schrijve men ook koffie, even als men schrijft balie,
			 falie, malie, tralie, olie, foelie, linie, kevie, merrie enz. 
 			 
		  77. De afleiding eischt de vervanging van ei door ij
			 in de woorden malvezei, fr. malvoisie, en karwei (soort
			 van zaad), fr. carvi, onderscheiden van karwei (werk), fr.
			 corvée. Daarentegen zal om dezelfde reden de ij van
			 sacristijn, fr. sacristain, ofschoon in sacristij, fr.
			 sacristie, op hare plaats, voor ei moeten wijken. Derhalve
			 malvezij, karwijzaad, sacristein, doch karweitje, sacristij. 
		  Het woord dozijn, dat men lichtelijk voor het Fransche
			 douzaine zou kunnen aanzien, moet zijne ij behouden. Niet uit het
			 Fransch toch, maar uit het Latijn is het tot ons gekomen, gelijk onlangs te
			 recht is aangemerkt. In de beschaafde uitspraak luidt het woord niet
			 doezijn, maar dozijn, en sommige dialecten zeggen doziin,
			 hetgeen op het middeleeuwsche Latijnsche docenum wijst, en het woord op
			 ééne lijn stelt met krijt, lat. creta;
			 venijn, lat. venenum; tapijt, lat. tapetum.
  
		  78. Op grond van § 49 verwerpt de Redactie de spelling van
			 by, my, hy, zy, wy, dwingelandy, razerny enz. met
			 y, omdat deze letter in oorspronkelijk Grieksche woorden, als cylinder,
			 Styx, Egypte, reeds den gewonen 
{==26==} {>>pagina-aanduiding<<}
 i-klank voorstelt, en haar
			 alsdan buiten eenige noodzakelijkheid eene tweede waarde zou toegekend worden.
			 Dat de ij-klank in bij, mij, hij, slechts uit eene korte, niet
			 uit eene lange i ontstaan is, kan in haar oog geene reden zijn om
			 inbreuk op het bedoelde beginsel te maken, te minder daar in opene
			 eenlettergrepige woorden, als thee, zoo, ook de e en o verdubbeld
			 worden, ofschoon zij eigenlijk zacht zijn. 
 			 
		  79. Vreemde woorden, die op heldere of lange klinkers eindigen,
			 nemen in den tweeden naamval en in het meervoud eene s aan, voorafgaan
			 door het uitlatingsteeken ('). Dus Maria's, Hebe's, Garibaldi's, Cicero's,
			 echo's; niet Mariaas, Hebees, enz. Daar de verdubbeling der i
			 niet meer in gebruik is, zou men althans niet Garibaldiis, Rubiniis,
			 kolibriis kunnen schrijven. Maar het onveranderlijk bewaren van den vorm
			 der eigennamen schijnt daarenboven een vereischte, en volstrekt noodzakelijk om
			 alle verwarring omtrent den waren vorm der namen te voorkomen. Zoo schrijve men
			 ook Bruining's of Bruinings', naarmate men den genitief van
			 Bruining of Bruinings bedoelt. 
 			 
		  80. De Redactie spelt aar (korenaar), haar
			 (hoofdhaar), meer (waterplas) door (van een ei), oor in
			 oorsprong, oorzaak, niet air, hair, meir, doir, oirsprong, omdat
			 de laatste schrijfwijze zoowel door de afleiding als door de uitspraak
			 verworpen en door de duidelijkheid niet geëischt wordt, terwijl zij geheel
			 op willekeur berust, daar er geene reden te bedenken is, waarom men niet liever
			 air (ader), hair (voornw.), meir (telw.), doir
			 (voorzets.), oir (lichaamsdeel) zou schrijven. Daarentegen meent zij de
			 spelling heir (legermacht) en oir (erfgenaam), boven die van
			 heer en oor te moeten verkiezen; het eerste omdat heir de
			 beschaafde uitspraak beter vertegenwoordigt; het laatste als verbastering van
			 het Fransche hoir.
		
		 
		  De Medeklinkers.
 
		  81. Tot de regels betrekkelijk de medeklinkers overgaande, meent de
			 Redactie het eerst melding te moeten maken van het belangrijke vraagstuk
			 omtrent de spelling der woorden, waarin tweeklanken op i voorkomen. Moet
			 men zaaijen, zaaien, zajen of zaayen, hooijen, hooien,
			 hoojen of hooyen 
{==27==} {>>pagina-aanduiding<<}
 spellen? De uitspraak beslist hier
			 niet stellig genoeg en het gebruik evenmin, daar alle vier de schrijfwijzen
			 hare voorstanders hebben gehad en gedeeltelijk nog hebben; men denke slechts
			 aan bajert, dojer en oojevaar of ooijevaar. Raadpleegt men
			 de afleiding, dan wordt de zaak nog moeilijker. Indien men let op den oorsprong
			 van zaaijen, draaijen, naaijen, en op de afgeleide woorden zaad,
			 draad, naad, dan zouden zajen, drajen, najen, de ware vormen zijn;
			 zoo ook stroo-jen, goth. strau-jan, too-jen, goth. tau-jan,
			 boej en boe-jen, lat. boja; daarentegen hooi-n en
			 kooi-n, om goth. hawi en lat. cavea. Voor andere woorden
			 beslist zij in het geheel niet. Verandert d in i of in j?
			 Heeft men rojen of rooi-en, van roden; dojer of
			 dooi-er, van doder; oojevaar, of ooiëvaar, van
			 oodevaar, te spellen? Regels op de afleiding gegrond zijn hier derhalve
			 zoo goed als onmogelijk; zij zouden de spelling slechts uiterst moeilijk maken
			 en tot nieuwe geschillen aanleiding geven. 
		  De aangenomen spelling baai - baaijen, rei - reijen, hooi
			 - hooijen druist dubbel aan tegen de analogie. Deze wil, dat een onverbogen
			 woord den medeklinker, die in den verbogen toestand de volgende lettergreep
			 begint, tot sluitletter zal hebben: bv. dat kwaad eindigen zal op de
			 d van kwa-de, en zoo ook plaag, vrouw enz. op de g
			 en w, waarmede de tweede lettergrepen van pla-gen en
			 vrou-wen aanvangen. Tegen dezen regel wordt gezondigd door baai, rei,
			 boei enz.; de analogie zou eischen baaij, reij, boeij, omdat deze
			 woorden in het meerv. baai-jen, rei-jen, boei-jen worden. Deze en
			 dergelijke woorden, die eindigen op eenen tweeklank, waarin i de laatste
			 klinker is, worden nu stilzwijgend als uitzonderingen beschouwd. Die
			 uitzondering zou nog te dulden zijn, indien zij niet zelve weder hare
			 uitzonderingen had in de woorden op ij. De ij toch is ook
			 eigenlijk een tweeklank, die op i uitgaat en dus in den verbogen
			 toestand eene volgende j zou vorderen. Intusschen zal wel niemand lust
			 hebben bijjen, rijjen, vrijjen, vrijjer te schrijven. Die j is
			 dan ook geheel overtollig; in eene fijn beschaafde uitspraak wordt zij niet
			 sterker gehoord dan de overgang van de i tot den volgenden klinker van
			 zelf medebrengt. Daarom is hare geheele weglating, en derhalve de spelling
			 baaiën, beiën, boeiën, buiën enz. sedert lang bij
			 vele onzer beste schrijvers in gebruik gekomen. Die spelling is geheel
			 regelmatig en heeft niets tegen zich, dan dat men genoodzaakt is een trema op
			 den klinker te zetten, die op i volgt, ten einde de verbinding van deze
			 met de volgende letter te voorkomen, iets dat zeker vrij lastig en voor het oog
			 weinig behagelijk is, vooral wanneer in broeiïg, voltooiing,
			 zamenvloeiïng, opruiïng enz. twee i's zamentreffen. En
			 toch de regelmaat zou het vorderen. Ook heeft het bijeenstaan van vier
			 klinkers, als in haaien, hooien, loeien, verfoeien, broeiig iets
			 verwarrends voor het gezicht. Dit verlangt dus een hulpmiddel om de scheiding
			 spoedig te volbrengen; men schrijft toch steeds theeën, zeeën,
			 kweeën, reeën, gedweeër, niet theeen, zeeen, kweeen,
			 reeen, gedweeer. Om bij de eenige regelmatige spelling dit bezwaar te
			 ontgaan, meent de 
{==28==} {>>pagina-aanduiding<<}
 Redactie niet beter te kunnen doen dan in dit
			 geval de gewone i door de y te vervangen en baayen, hooyen,
			 zamenvloeying, opruying te schrijven. Het letterteeken y toch,
			 hetwelk van ouds af in het Nederlandsch in gebruik was, heeft de waarde van
			 eene gewone i, gelijk blijkt uit Egypte, lynx, Styx, Babylon, Cyrus,
			 Huygens, Huydecoper enz. Zoo doende volgt men de eenige regelmatige
			 spelling, men kan het trema ontberen en voorkomt het zamentreffen van twee
			 i's (ii), dat men steeds getracht heeft te vermijden en waaraan
			 de onregelmatige schrijfwijze ij voor ii haren oorsprong te
			 danken heeft. 
		  Er kan te minder reden zijn om de spelling haayen,
			 breyen enz. niet aan te nemen, daar zij werkelijk van de 14de eeuw af
			 tot op het begin van deze eeuw toe de algemeen gevolgde schrijfwijze geweest is
			 en ook nog heden ten dage in België algemeen en in Noord-Nederland door
			 verschillende schrijvers gevolgd wordt. 
		  De Redactie aarzelt daarom niet de laatste schrijfwijze als de
			 gemakkelijkste en regelmatigste aan te nemen, te minder daar zij aanleiding kan
			 geven, om de uitspraak, die kennelijk meer en meer naar zachtheid streeft, meer
			 te verfijnen.
 			  
		  82. In de tweede plaats doet zich de vraag voor omtrent de spelling
			 van den geaspireerden keelklank vóór de t. Waar moet men
			 cht spellen? waar gt? Den regel, dienaangaande in 1804 gesteld,
			 dat de woorden, afgeleid van stammen, waarin blijkbaar eene g voorkomt,
			 b.v. in klagt van klagen, met g, de overige met ch
			 behooren geschreven te worden, meenen wij niet te mogen behouden. Vooreerst
			 toch is de afleiding van sommige woorden, welke in die categorie vallen, geheel
			 onbekend of ten minste onzeker. Ten andere is de g in sommige
			 stamwoorden slechts eene aan het Nederlandsch, evenals aan het Deensch, in het
			 bijzonder eigene verzachting van de oorspronkelijke ch, b.v. in
			 vliegen, wij zagen en andere, zoodat door vlugt, gezigt enz. toch
			 niet de vare vorm dier woorden voorgesteld wordt. Eindelijk, de genoemde regel
			 is moeilijk in de toepassing en is tot nu toe zeer willekeurig en onregelmatig
			 toegepast. Zoo berust b.v. de spelling regt, regter, rigten,
			 berigten op eene verkeerde afleiding; geslacht (van slag,
			 soort); tucht, tuchtigen (van tien, toog enz.),
			 (be)tichten, van (aan)tijgen, zouden evenzeer eene
			 g vorderen als slagter, geslagt, togt enz. Het is om genoemde
			 bedenkingen dat wij ons den regel stellen: 
		  De geaspireerde keelletter, die zich voor eene t bevindt,
			 wordt, zonder op de afleiding te letten, door ch voorgesteld, behalven
			 in de regelmatige vervoeging der werkwoorden, wier stam op eene g
			 eindigt, en in de zelfst. naamw. door achtervoeging van -te gevormd van
			 bijv. naamw. op g; dus macht, klacht, recht, plechtig, gezicht,
			 gewicht, licht [in beide beteekenissen), 
{==29==} {>>pagina-aanduiding<<}
 tocht, tucht,
			 enz.; maar hij draagt, klaagt, legt, veegt, ligt (van liggen),
			 hijgt, gedoogt, voegt; laagte, hoogte, menigte. In de onregelmatige vormen:
			 ik bracht, wij brachten; ik mocht, wij mochten; ik placht, wij plachten,
			 verdient de ch de voorkeur, dewijl de t bewijst, dat de keelklank
			 in den onv. verled. tijd der werkw. brengen, mogen en plegen,
			 even als in die van denken, dunken zoeken, tot ch verscherpt is;
			 ware dit het geval niet, men zou wij bragden, mogden, plagden zeggen,
			 naar analogie van waagden, legden, droogden. 
		  Wij aarzelen te minder tot genoemde verandering over te gaan, dewijl
			 de voorgenomen spelling beter dan die met g aan de uitspraak beantwoordt
			 en reeds door velen onzer beste schrijvers gevolgd wordt, terwijl de regel
			 gemakkelijk toe te passen is en aan veel willekeurigs en onregelmatigs een
			 einde maakt.
 			  
		  83. Lang heeft de Redactie in bedenking gestaan bij de vraag: moet
			 de ch na kort afgebroken klinkers al of niet verdubbeld worden, en, zoo
			 ja, hoe dan? moet men kachel, kagchel of kachchel schrijven? De
			 meest gebruikelijke spelling kagchel, rigchel, bogchel enz. is
			 onregelmatig en kan reeds daarom niet in alle opzichten worden verdedigd.
			 Bovendien doet de verbinding van twee verschillende letterteekens, van g
			 en ch, aan eene zamenstelling denken, terwijl de meeste der hier
			 bedoelde woorden, alleen lichaam uitgezonderd, slechts afleidingen zijn,
			 waarin eene enkelvoudige g of k door den invloed der volgende
			 l tot ch verscherpt is; b.v. bochel van buigen,
			 boog; tichel van tegel, kachel van kakel, bij 
			 Kiliaan kaeckel. 
		  Wanneer de Redactie daarbij in aanmerking neemt, dat de verdubbeling
			 door middel eener g bij de netste schrijvers steeds grooten weerzin
			 heeft gevonden, dat de spelling met eene enkele ch misschien leiden kan
			 tot eene verfijning van den harden keelklank, die door gch wordt
			 vertegenwoordigd, dan meent zij aan die schrijfwijze de voorkeur te moeten
			 geven en dus lichaam, kachel, richel te moeten spellen, ofschoon zij
			 gaarne erkent, dat ook deze niet onberispelijk is. De regelmatigheid zou
			 ongetwijfeld lichchaam, kachchel enz. vorderen, doch deze spelling zou
			 eene ongehoorde nieuwigheid zijn, die tegen den goeden smaak aandruiste en
			 zeker niemands goedkeuring zou wegdragen. Er schoot dus niets anders over dan
			 van de twee gebruikelijke schrijfwijzen de minst gebrekkige te kiezen, die dan
			 ook het langst en algemeenst in gebruik is geweest. 
 			 
		  84. Bilderdijk's spelling nogthands steunde op eene verkeerde
			 afleiding: nogtans is zamengesteld uit nog en dan (mnl.
			 nochtan of nodan), met de 
{==30==} {>>pagina-aanduiding<<}
 adverbiale s en
			 heeft dus niets met thans of thands (te hande) te maken. Aan de
			 invoering eener h en d in dit woord valt derhalve niet te denken;
			 doch men zou in twijfel kunnen staan bij de keuze tusschen nogtans en
			 nochtans, vermits wel eene ch, maar niet eene g den
			 overgang der d van dan in de t van tans heeft
			 kunnen veroorzaken. Daar de Redactie het echter raadzaam oordeelt de
			 gebruikelijke onderscheiding van nog (adhuc, etiam) en noch
			 (nec), ofschoon willekeurig en niet op de afleiding gegrond, om den wille der
			 duidelijkheid te behouden, zoo meent zij de spelling nochtans, die ten
			 onrechte op eene zamenstelling met noch (nec) zou wijzen, niet te mogen
			 aannemen en zich te moeten houden aan het gebruikelijke nogtans.
 			  
		  85. Het algemeen gebruik wil, op grond der uitspraak, sedert lang
			 koninklijk, aanvankelijk, afhankelijk, jonkheer, jonkvrouw. Dezelfde
			 reden geldt voor de spelling koninkrijk, jonkheid, koninkje, woninkje,
			 kettinkje, en lankmoedig. Daarenboven zou de schrijfwijze
			 koninkrijk, koningje, jongheid enz. bij voortduring aanleiding geven tot
			 eene uitspraak, die met ons taaleigen in strijd is. De Redactie aarzelt daarom
			 niet in de genoemde woorden de g door de k te vervangen. 
 			 
		  86. Om nagenoeg dezelfde redenen als in § 82 neemt de Redactie
			 betrekkelijk het gebruik van ts of ds den volgenden regel
			 aan: 
		  Wanneer de s door eene tongletter wordt voorafgegaan, dan is
			 deze de scherpe t; uitgezonderd in de 2de naamvallen der woorden op
			 d, en in de bijvoeg. naamw. en bijwoorden, door aanhechting van
			 sch en s van woorden op d gevormd. Dus trots,
			 schertsen, klotsen, kaatsen, schaats enz.; maar Gods, des bloeds,
			 goedsmoeds, steedsch en steeds, reeds, kindsch, ginds en
			 gindsch van gind(er), sinds van
			 sed(ert). 
		  De groote meerderheid der woorden, die in deze rubriek vallen,
			 hebben reeds ts, met name die, waarin ts uit Fransch ch en
			 c ontstaan is, b.v. koets in beide beteekenissen, toets,
			 flits, rots, toorts, fr. couche en coche, touche, flèche,
			 roche, torche; plaats, rantsoen, fatsoen, fr. place, rançon,
			 façon. In eenige andere eischt de afleiding de vervanging van de
			 d door de t, te weten in gudsen van gieten, guds
			 (holle beitel, waarmede onder andere goten uitgehold worden) van goot;
			 in knods, dat beter met knotten dan met het verouderde
			 knodde in verband wordt gebracht. In ridselen, ofschoon
			 waarschijnlijk van rijden, heeft de d in allen gevalle geen nut
			 meer, dewijl rijden niet langer in de beteekenis van beven
			 gebruikt wordt. 
{==31==} {>>pagina-aanduiding<<}
 
		  Voor de spelling kodsen bestaat geene enkele reden; het is
			 waarschijnlijk een klanknabootsend woord, en Kiliaan schreef reeds
			 kotsen, 
			 Plantijn kotzen. 
		  De Redactie maakt echter zwarigheid dezen regel op te volgen ten
			 aanzien van de woorden loods(man),(timmer) loods,
			 smidse en gids, in welke zij meent de d te moeten behouden.
			 In loods van looden (peilen), loods, Ir. loge,
			 oudtijds als lodge uitgesproken; smidse, dat kennelijk met
			 smid en smeden zamenhangt; en gids, fr. guide, is
			 de d te zeer door het gebruik gewettigd en tevens door de afleiding
			 gerechtvaardigd, dan dat het raadzaam zou zijn, daarin eene verandering te
			 maken. 
 			 
		  87. De woorden op -aard en -erd leveren geene
			 moeilijkheid op; zij vereischen zonder bedenking eene d. -Aard is
			 oorspronkelijk het bijv. naamw. hard, dat ook sterk beteekende,
			 in de Romaansche talen - als suffix gebezigd - de h verloor, en uit het
			 Fransch tot ons terugkeerde als achtervoegsel ter vorming van persoonsnamen,
			 die eene ongunstige beteekenis hebben. Ook grijsaard was voorheen een
			 schimpnaam. - Erd is slechts eene verbastering van datzelfde
			 -aard. In Spanjaard, dat op eene andere wijze gevormd is, op
			 welke evenwel de oude afkeer van die natie invloed kan gehad hebben, is de
			 d gewaarborgd door het mv. Spanjaarden. 
 			 
		  88. Even weinig zwarigheid baart de keus tusschen de d of
			 t inhet zelfst. naamw. aard of aart. De afleidsels aardig,
			 aarden en ontaarden pleiten voor de zachtheid der sluitletter,
			 terwijl de afleiding en de verwante talen de deugdelijkheid en
			 oorspronkelijkheid dezer zachte uitspraak buiten allen twijfel stellen.
			 Aart en aartig zijn germanismen, en niets meer. 
 			 
		  89. In rit, m v. ritten, bint, mv. binten,
			 gebint, mv. gebinten, bewijst de uitspraak eene verscherping der
			 sluitletter, ofschoon de stamwoorden rijden en binden buiten
			 twijfel eene d hebben. Ridden strijdt met de uitspraak,
			 bindten en gebindten met alle regelmaat. De verscherping der
			 d is buitendien reeds lang algemeen erkend in met en mits,
			 waarvan mede; in vaart, mnl. vaerde, waarvan nog
			 koopvaardij; in zat, mnl. sad, waarvan verzadigen. Daarom
			 ook beeltenis, verbintenis, even goed als ontstentenis van het
			 
{==32==} {>>pagina-aanduiding<<}
 oude ontstanden (ontstaan d. i. ontbreken).
			 De gebruikelijke schrijfwijzen beeldtenis en verbindtenis doen
			 ten onrechte aan eene afleiding met -te denken. Indien met, mits
			 en rit eene t hebben, dan bestaat er geen toereikende grond voor
			 medgezel en ridmeester, ofschoon met in het eerste woord
			 het bijwoord mede is. 
 			 
		  90. De afleiding pleit voor de spelling andwoord, door
			 Bilderdijk en anderen aangenomen, als zijnde dit woord door zamenstelling
			 gevormd van het oude voorzets. (bijwoord) and. Daar het Nederlandsch
			 zich echter tot regel heeft gesteld, onverbuigbare woorden, behalven nog
			 (adhuc), met scherpe medeklinkers te sluiten, en de spelling met d de
			 beteekenis van het woord niet duidelijker maakt noch op het etymologisch
			 verband met eenig ander Nederl. woord wijst, vindt de Redactie geene reden
			 hoegenaamd om in dezen van de meest gebruikelijke spelling af te wijken. Zij
			 acht zich hiertoe te minder gerechtigd, dewijl zij alsdan, om consequent te
			 blijven, ook de t in met zou moeten vervangen door de d,
			 waarvoor niet slechts de verwante talen, maar ook het bijw. mede,
			 pleiten. Het argument, dat het bijw. and de stam van het voornw.
			 ander en het bijw. anders zou zijn, waardoor de beteekenis van
			 andwoord, als het andere of tweede woord, kon schijnen
			 opheldering te erlangen, is uit de lucht gegrepen en wordt door de verwante
			 talen ten stelligste weersproken. 
		  Om dezelfde reden verdient ook de spelling Andwerpen voor
			 Antwerpen geene aanbeveling. 
 			 
		  91. Het Nederlandsch bezit voor de twee verschillende sisklanken ook
			 twee afzonderlijke letterteekens: de s voor den scherpen, de z
			 voor den zachten klank. De vroegere verwarring, toen s zoowel zacht als
			 scherp werd gebezigd, waarschijnlijk een uitvloeisel van het Latijnsche
			 spraakgebruik, heeft sinds lang opgehouden, zoodat s thans uitsluitend
			 scherp is. Daarmede is hare verdubbeling achter een langen klinker of
			 tweeklank, bv. in aassem, braassem, deessem, geessel, kruissen, kruissigen,
			 IJssel, zeissen, Pruissen enz., eene onloochenbare onregelmatigheid
			 geworden, die gelijk staat met de spelling laaffenis, raaffelen, weiffelen,
			 oeffenen, schuiffelen, twijffelen, voor lafenis,
			 rafelen enz. Zij is dan ook later door Siegenbeek zelven afgekeurd. Het
			 behoeft dus wel geene verdere rechtvaardiging, dat de Redactie voornemens is
			 brasem, geesel, IJsel, Pruisen, enz. te blijven schrijven.
 			 
		  
{==33==} {>>pagina-aanduiding<<}
 
		  92. Daar de verdubbeling van eenen medeklinker in niet zamengestelde
			 woorden alleen moet dienen om te voorkomen, dat de voorgaande vocaal lang worde
			 uitgesproken, zoo is de verdubbeling van zelve evenzeer onnoodig na toonlooze
			 klinkers als na heldere en na tweeklanken. Toonlooze klinkers toch worden
			 alleen aangetroffen in lettergrepen zonder accent, en daarbij bestaat geen
			 gevaar, dat men den klinker lang zal uitrekken. De Redactie rekent daarom
			 ééne k, t en m, voldoende in botteriken,
			 monniken, perziken, kieviten, diemiten, Gorkumer, Dokkumer, Bergumer. De
			 schrijfwijze botterikken, Gorkummer, staat gelijk met die van
			 engellen, verbeterren, uitrekennen, zondiggen, terwijl het niet
			 verdubbelen der consonant voor den lezer juist een teeken is, dat hij de
			 lettergreep als toonloos moet beschouwen. 
		  Het gezegde is natuurlijk niet toepasselijk op Arnhemmer,
			 Haarlemmer enz., waarin de tweede lettergreep, hoewel zwak van toon, toch
			 niet toonloos wordt uitgesproken, en de e, hoe kort ook, toch den
			 scherpen è-klank behoudt. 
 			 
		  93. Onze woordenboeken willen diefegge, als ware dit woord
			 eene zamenstelling van dief met een zeker egge. Men heeft hier
			 intusschen met eene afleiding te doen. -egge toch is een achtervoegsel,
			 hetwelk voorheen doorgaans -igge, soms ook wel -ege, luidde en
			 meermalen ter vervrouwelijking van mansnamen gebezigd werd, b.v. in
			 makerigge, vercopege. Eene afleiding met een achtervoegsel, dat met een
			 klinker begint, eischt de verandering van de f in v, wanneer een
			 lange klank voorafgaat; vergelijk gev-er, liev-erd. Derhalve ook
			 dievegge. 
 			 
		  94. In zamen, zamenkomst, zamenspraak, zamenstelling enz.
			 schijnt de uitspraak de vervanging der z door de s te gebieden,
			 in overeenstemming met de afleiding, daar samen door contractie van
			 te zamen ontstaan is. Wanneer de Redactie echter in aanmerking neemt,
			 dat het grondwoord ongetwijfeld zamen luidt, terwijl ook in
			 gezamenlijk, verzamelen, verzameling, verzamelplaats, bijeenzamelen enz.
			 de z duidelijk gehoord wordt; dat men in zestig en
			 zeventig steeds de z van zes en zeven behouden
			 heeft, ofschoon de uitspraak de spelling sestig en seventig
			 eischen zou: dan gelooft zij ook hier op dezelfde wijze te moeten handelen. Zij
			 acht het niet raadzaam door het schrijven van samen, samenkomst enz., en
			 daarnevens van gezamenlijk, verzamelen enz., aaneen en hetzelfde woord
			 twee verschillende vormen te geven en er voor het oog twee woorden van te
			 maken.   
{==34==} {>>pagina-aanduiding<<}
 
		  95. Het Nederlandsch heeft ter bevordering der duidelijkheid in
			 overeenstemming met § 56 als regel aangenomen, dat in derivata het
			 grondwoord en in composita de zamenstellende deelen denzelfden vorm behouden,
			 waaronder zij buiten de afleiding en zamenstelling voorkomen, al zij het ook,
			 dat door het zamentreffen van twee letters de uitspraak van de eene of van
			 beide gewijzigd of onduidelijk gemaakt wordt. Zoo schrijft men staatdame,
			 zitdag, potdeksel, oogtand, vroegpreek, topzeil, praatvaâr, raadzaal,
			 raadzaam, hoofddeel, misstap, ofschoon de uitspraak veeleer
			 staaddame, ziddag, poddeksel, oochtand, vroechpreek, topseil, praatfaar,
			 raatsaal, raatsaam, hoof-deel, mis-tap zou vorderen. Daar de verzachting,
			 verscherping of weglating der consonanten in de genoemde en dergelijke woorden
			 onder het natuurlijke en ongedwongene uitspreken van zelf volgt, is het
			 onnoodig die wijzigingen in het schrift aan te duiden; vergel. § 44. Er is
			 geene enkele geldige reden te bedenken om, gelijk Bilderdijk deed, in de twee
			 woorden ontvangen en ontvonken eene inbreuk op dezen regel te
			 maken. De spelling ontfangen en ontfonken stelt de etymologie
			 dezer woorden in de schaduw, en is in strijd met de analogie van ontvallen,
			 ontveinzen, ontvlammen, ontvlieden, ontvluchten, ontvoeren, ontvouwen,
			 ontvreemden, ontzakken, ontzeggen, ontzinken enz., waarin niemand de
			 vervanging der v en z door f en s verlangt. De
			 Redactie aarzelt derhalve geen oogenblik, ook in de beide genoemde woorden de
			 v, die door de afleiding gevorderd wordt, te behouden en ontvangen,
			 ontvonken te schrijven. 
 			 
		  96. De regel, in den aanvang der vorige § genoemd, is
			 natuurlijk alleen van toepassing op die afleidingen en zamenstellingen, die nog
			 als zoodanig begrepen worden. Het onveranderd behouden van den eigenlijken vorm
			 der woorden strekt juist ten bewijze, dat men de woorden in hunnen oorsprong en
			 hunne vorming doorziet. Maar wanneer men òf de zamenstellende deelen,
			 òf althans één van beide, niet meer verstaat, wanneer
			 derhalve de vorming van het woord niet meer leeft in het bewustzijn der natie,
			 dan hebben de zamentreffende letters vrij spel, zij wijzigen elkander naar de
			 behoeften der uitspraak, en de spelling kan zich aan die wijzigingen niet
			 langer onttrekken om den echten vorm des woords voor het oog te herstellen,
			 omdat die echte vorm toch niet meer begrepen, en het woord niet meer als
			 afleiding of zamenstelling, maar als ondeelbare eenheid opgevat wordt. Zoo
			 schrijft men ambacht voor andbacht; kerspel voor kerkspel;
			 leidsel voor leidzeel; lichaam voor lijkhaam; misschien
			 voor mag schiên; momboor voor mondboor; slabbakken
			 voor slaphakken, enz., omdat in al die woorden het ware begrip voor het
			 taalgevoel verduisterd is. Deze opmerking leidt tot de beantwoording der vraag:
			 Moet men, naar de afleiding, jufvrouw spellen, of wel, naar de
			 uitspraak, juffrouw, gelijk Bilderdijk 
{==35==} {>>pagina-aanduiding<<}
 schreef en thans nog
			 velen schrijven? Omtrent juffer, mejuffer, kan geen twijfel bestaan: het
			 oude vere, ver (voor vrouw) is zoo geheel verouderd, dat hier aan
			 geen herstel der oorspronkelijke spelling te denken valt. Maar in juffrouw,
			 mejuffrouw, herkent men nog het subst. vrouw. Is het dus niet
			 raadzaam, daarin de v te behouden? Wij aarzelen niet, die vraag
			 ontkennend te beantwoorden. Dat de wezenlijke vorming des woords in het
			 bewustzijn der natie niet meer leeft, blijkt overtuigend hieruit, dat zelfs een
			 taalkenner als Bilderdijk het eerste deel volstrekt niet verstond en
			 juffrouw als eene verbastering van hofvrouw beschouwde (Taal-
			 en Dichtk. Versch. D. II, bl. 146). Doch de ware geschiedenis des woords
			 was deze. Het oude joncvrouwe, joncvrouw, als joncfrouw
			 uitgesproken, verliep allengs tot jonfrouw, joffrouw, juffrouw.
			 De f ontstond derhalve uit de v door den verscherpenden invloed
			 der keelletter c of k, en vervolgens werd het woord zoodanig
			 ingekort, dat zoowel de c of k als de n wegvielen,
			 waardoor nu de f verdubbeld moest worden. Zal men nu de tweede f
			 weder terugbrengen tot de oude v, door jufvrouw te schrijven? Maar dan
			 hangt die eerste f geheel in de lucht en wordt door niets
			 gerechtvaardigd. Die f is de verdubbeling der oorspronkelijke v,
			 nadat zij tot f verscherpt was; van het oogenblik af, dat zij in de
			 eerste lettergreep gehoord werd, moest ook de aanvangletter der tweede scherp
			 blijven en had de v alle reden van bestaan verloren. Jufvrouw zou
			 aan eene zamenstelling uit juf en vrouw doen denken, geheel in
			 strijd met de waarheid: wij zagen reeds, hoe zelfs Bilderdijk daardoor misleid
			 werd. Maar schrijft men juffrouw, dan is de vorm van het woord
			 etymologisch gerechtvaardigd: de dubbele f stelt de zamentrekking voor,
			 die door de onderlinge werking der oorspronkelijke v en der beide
			 weggevallene medeklinkers ontstond. En men blijft dan tevens getrouw aan den
			 bovengenoemden regel: in zamengestelde woorden, voor zooverre zij nog helder
			 begrepen worden, zich naar de afleiding te richten; doch wanneer zij niet meer
			 in hunne vorming verstaan worden, de uitspraak te volgen. Juffrouw
			 verdient derhalve, evenzeer als juffer, de voorkeur.
 			  
		  97. Onze taal heeft niet zelden in woorden, die oorspronkelijk met
			 eene v begonnen, deze letter tot f verscherpt, om daardoor hetzij
			 eene verfijning of verscherping, hetzij eene ongunstige opvatting, in elk geval
			 eene wijziging van het oorspronkelijke begrip uit te drukken; bv. in
			 fladderen naast vledderen en vlederen, waarvan
			 vledermuis; in fleemen naast vleyen; fluks van
			 vlugs; fraai van fr. vrai; frisch nevens versch; fijt
			 voorheen vijt. 
		  Ook bij de v van vonk heeft die verscherping plaats
			 gehad in het afgeleide fonkelen, wanneer dit woord overdrachtelijk van
			 oogen, blikken enz. gebezigd wordt. De Redactie handelt derhalve overeenkomstig
			 ons taaleigen 
{==36==} {>>pagina-aanduiding<<}
en § 59, wanneer zij, de algemeene uitspraak
			 volgende, het figuurlijke fonkelen met den scherpen medeklinker
			 schrijft, en het zoo doende door de spelling onderscheidt van vonkelen
			 in de eigenlijke opvatting (vonken schieten of om zich verspreiden), bij welk
			 laatste, juist omdat de beteekenis geenerlei wijziging ondergaan heeft, geene
			 reden bestaat om af te wijken van de spelling, die door de afleiding gevorderd
			 wordt.
 			  
		  98. De toonlooze e, die in de meeste woorden op -ling,
			 -lijk en -loos, vóór deze suffixen wordt
			 aangetroffen, als in vreemdeling, bloedeloos, enz. staat in geen verband
			 met de etymologie dier woorden, noch doet iets aan hunne beteekenis af of toe.
			 Die e is zuiver euphonisch; zij wordt in elk geval, behalve in eene
			 temende uitspraak, slechts zeer flaauw gehoord, bij een eenigszins driftig of
			 krachtig spreken zelfs geheel onderdrukt; vandaar dat dichters te haren
			 opzichte met de grootste vrijheid te werk gaan, haar schrijven of weglaten,
			 naar gelang de versmaat zulks noodzakelijk maakt. Daar die e onder het
			 uitspreken als van zelve ontstaat, zou zij streng genomen volgens § 44 in
			 het geheel niet behoeven geschreven te worden; het gevestigde gebruik echter
			 wil nu eenmaal dat zij worde aangegeven, en verlangt voorschriften die de
			 schrijvers kunnen besturen. Die voorschriften missen echter uit hunnen aard
			 dien vasten grondslag, dien andere regels hetzij in de etymologie, hetzij in de
			 duidelijk waarneembare uitspraak vinden, en hebben dus, uit een grammatisch
			 oogpunt beschouwd, weinig of geene waarde. Zelfs de regel der analogie kan hier
			 niet streng worden toegepast, vermits er gevallen zijn, waarin de bewuste
			 e stellig nooit ontstaat en dus ook nooit wordt geschreven, terwijl in
			 andere gevallen het oordeel der sprekenden en schrijvenden zeer uiteenloopt,
			 geheel subjectief is en zelfs eenigermate met hun persoonlijk karakter in
			 verband staat. 
		  De Redactie erkent derhalve gaarne, dat het hier eene zaak geldt,
			 waarbij individueele vrijheid van keuze, naar gelang der bijzondere gevallen,
			 moet blijven bestaan, en hecht daarom slechts eene betrekkelijke waarde aan de
			 regels, die zij voor eigen gebruik heeft aangenomen, en die zij meent aldus te
			 moeten vaststellen: 
		  De achtervoegsels -lijk en -loos, en het achtervoegsel
			 -ing, wanneer dit van de euphonische l wordt voorafgegaan, nemen
			 ter verbinding met het stamwoord eene toonlooze e vóór
			 zich, behalve in de drie volgende gevallen: 
		  1) Wanneer het grondwoord op een klinker eindigt, sluiten -lijk,
			 -loos en -ling zich onmiddellijk aan: kwalijk, oolijk, vroolijk,
			 schaloos, tweeling, drieling, zaailing, vrijling,
			 kruiling. 
		  Bij analogie volgt hieruit, dat moeilijk en
			 verfoeilijk te verkiezen zijn 
{==37==} {>>pagina-aanduiding<<}
 boven moeyelijk en
			 verfoeyelijk, gelijk zij dan ook gewoonlijk zonder e worden
			 uitgesproken. Vrijelijk echter, waarin de e altijd gehoord wordt,
			 eischt buiten twijfel de inlassching van die letter ook in de spelling. 
		  2) Wanneer het grondwoord eindigt op eene l of r, of wel op
			 eene n, voorafgegaan door een langen of helderen klinker of een
			 tweeklank, heefter onmiddellijke aansluiting plaats; als in doelloos,
			 balling, begeerlijk, bekoorlijk, waarloos, huurling, gemeenlijk, aanzienlijk,
			 gewoonlijk, aandoenlijk, fatsoenlijk, pijnlijk, toonloos, groenling. 
		  Waar de n voorafgegaan wordt door een korten klinker, is de
			 uitspraak en spelling met of zonder e evenzeer goed te keuren. Men zegt
			 en schrijft beide: manlijk en mannelijk, beminlijk en
			 beminnelijk, zinlijk en zinnelijk, enz. Somtijds heeft echter het
			 gebruik een onderscheid in de beteekenis ingevoerd, als b.v. zinloos
			 (zonder, zin) en zinneloos (krankzinnig). In die gevallen moet
			 natuurlijk ook de spelling onderscheiden worden. 
		  3) De toonlooze e wordt niet ingevoegd in woorden, die
			 eindigen op toonlooze lettergrepen, als: adellijk, middellijk, eigenlijk,
			 openlijk, eeniglijk, geduriglijk, koninklijk, teugelloos, ouderloos,
			 regeringloosheid, enz. 
		  Nog moet hier aangemerkt worden, dat de schrijfwijze
			 órdenlijk of órdentlijk, afkomstig uit den tijd,
			 toen men ordene, orden (van lat. ordo, ordinis) zeide, thans
			 noodwendig is vervallen, nu iedereen orde zonder n uitspreekt en
			 schrijft. De Redactie spelt derhalve ordelijk, even als eindelijk,
			 zedelijk en redelijk, welk laatste oorspronkelijk ook
			 redenlijk werd geschreven, als van redene, reden afgeleid.
			 Ordéntelijk, met den klemtoon op de tweede lettergreep, hoewel
			 het insgelijks zijnen oorsprong aan de thans verouderde uitspraak orden
			 heeft te danken, is ten gevolge van de wijziging zijner beteekenis een
			 afzonderlijk woord geworden, hetwelk evenzeer recht van bestaan heeft, als
			 zindelijk nevens zinnelijk of zinlijk. 
 
		  99. Daar het gewaande achtervoegsel -ling niets anders is dan
			 het suffix -ing, voorafgegaan door eene euphonische l, en deze
			 derhalve geene reden van bestaan heeft, wanneer het grondwoord reeds op
			 l eindigt, schrijft de Redactie hemeling enz. Het is bekend, dat
			 deze schrijfwijze reeds een ijverig voorstander vond in Bilderdijk, aan wien
			 echter, in een oogenblik van onbedachtzaamheid, de spelling heuvelling
			 ontsnapte (Kallim. blz. 48). 
		  Adellijk, middellijk en onmiddellijk moeten de dubbele
			 l hebben, als zijnde gevormd met het achtervoegsel -lijk van
			 adel en middel. De spelling adel-ijk steunt op de verkeerde
			 meening, alsof -lijk uit l-ig zou bestaan; die van
			 midde-lijk op de onjuiste onderstelling, dat het grondwoord mid
			 of midden zou wezen. Het tegendeel blijkt overtuigend uit de
			 spreekwijze zonder middel, die eertijds in gebruik was, waar wij thans
			 onmiddellijk bezigen (zie 
			 Janssen en 
			 Van Dale, Bijdragen, Dl. VI, blz, 180, art.
			 23). 
{==38==} {>>pagina-aanduiding<<}
 
		  100. De woorden middeldeur, middellandsch, middellijn,
			 middelmaat, middelmatig, middelmuur, middelpad, middelschot, middelsoort,
			 middelstand, middelweg zijn te lang algemeen aangenomen, dan dat er eene
			 geldige reden zou bestaan om, in strijd met de meest gewone uitspraak, in de
			 overige midden te schrijven. Dus ook middeleeuwen,
			 Middelnederlandsch, middelpunt, middelrif enz. In één woord,
			 het is waar, wordt gewoonlijk de n uitgesproken, men zegt namelijk
			 middenevenredig; doch in verband met al de andere bovengenoemde schijnt
			 het raadzaam ook hier op gelijke wijze te handelen en dus ook hier de l
			 aan te nemen. 
 			 
		  101. Siegenbeek schreef, op voorgang van 
			 Huydecoper, in 1804 de spelling eigenlijk,
			 openlijk enz. voor. Toen zich echter eenige stemmen voor de schrijfwijze
			 eigentlijk, opentlijk met eene ingelaschte t lieten hooren, gaf
			 de Hoogleeraar toe en verklaarde hij zich voor de laatste. Dit werkte
			 intusschen weinig uit, de groote meerderheid ging voort eigenlijk, wezenlijk
			 enz. te schrijven. De Redactie meent de laatste spelling te moeten
			 aannemen, omdat die t niet tot het wezen dier woorden behoort, de
			 afleiding niet opheldert, de duidelijkheid niet bevordert, noch door het
			 hedendaagsche beschaafde spreken vereischt wordt. Zij beschouwt haar als het
			 uitvloeisel van eene vergroving der uitspraak, die gelijkstaat met eene b
			 in hembd of eene p in hij kompt. Wanneer zij die
			 t aannam, zou zij rekenen lijnrecht aan te druisen tegen de
			 hedendaagsche richting der taal, die naar beschaving en verfijning der
			 uitspraak streeft. 
		  Om dezelfde redenen verwerpt zij ook de t in gantsch,
			 gelijk Bilderdijk schreef op voorgang van de Statenoverzetters des Bijbels.
			 Gansch zonder t is zoowel met de beschaafde uitspraak als met de
			 afleiding in overeenstemming.
 			  
		  102. Eene niet minder gewichtige quaestie, die een zeer groot aantal
			 woorden betreft, is de spelling der verkleinwoorden, met of zonder n op
			 het einde. Het weglaten der n was in de vorige eeuw nagenoeg algemeen
			 geworden. Bilderdijk meende, op gronden die den toets der critiek niet kunnen
			 doorstaan, haar weder te moeten aannemen. De Redactie kan hem hierin niet
			 navolgen. Die n achter -je toch is in strijd met de beschaafde
			 uitspraak, waarin men niet van een meisjen of huisjen, nog minder
			 van meisjens of huisjens hoort, en wordt voor de duidelijkheid
			 niet gevorderd. 
		  Dat zij uit de beschaafde uitspraak geheel verdwenen is, bewijzen de
			 dichters overtuigend. De e van het verkleinend achtervoegsel vloeit in
			 de 
{==39==} {>>pagina-aanduiding<<}
 poëzie met een volgenden klinker ineen, bv.:
			 â Nedrig vogeltje, elks behagen," hetgeen
			 noch bij de pluralia op en, noch bij de infinitieven kan plaats hebben.
			 Daar de hedendaagsche richting der taal wil, dat men de slot-n achter
			 eene toonlooze e maar flaauw late hooren, zouden de enkelvouden
			 huisjen, kopjen, schoteltjen enz. op zich zelve niet zoo erg tegen de
			 beschaafde uitspraak aandruisen, men zou de n daarin nagenoeg kunnen
			 onderdrukken; doch dan waren die enkelvouden in strijd met de meervouden
			 huisjens, kopjens, schoteltjens, die, zóó geschreven, naar
			 analogie van kuikens, leugens, molens, het duidelijk uitspreken der
			 n zouden eischen. Deze letter zou derhalve de woorden niet
			 verstaanbaarder, maar wel onwelluidender maken en tot eene pedante uitspraak
			 aanleiding geven. 
		  Ten opzichte van de woorden op -ke of -ken is de
			 Redactie van een ander gevoelen. Deze zijn in den tegenwoordigen toestand ter
			 taal bijna alle als provincialismen en archaïsmen te beschouwen, en zijn
			 in de laatstgenoemde hoedanigheid nog gepast in den bijbel- en kanselstijl, die
			 gaarne deftige, eenigzins verouderde vormen bezigt. Daarom meent de Redactie,
			 dat de n achter kindeken, jongsken, dochterken enz. moet behouden
			 blijven, wanneer deze woorden in den hoogeren stijl gebezigd worden; in den
			 dagelijkschen stijl, waarin enkele van deze woorden in gebruik zijn, geeft zij
			 de voorkeur aan boekske, jonkske, penninkske zonder n. 
 			 
		  103. Eene andere vraag, omtrent het al of niet bezigen eener
			 slot-n, betreft de woorden behalve, derhalve, weshalve, allenthalve,
			 mijnenthalve, zijnenthalve enz., gelijk men gewoonlijk schrijft. Ook deze
			 vereischen eene afzonderlijke overweging. Zij zijn geene eigenlijke
			 zamenstellingen, maar slechts zamenkoppelingen van het substantief half,
			 halve met een voorafgaand woord, hetwelk, zoo het gebruik zulks gewild had,
			 ook van halve gescheiden had kunnen blijven. Halve beteekent
			 zijde, kant, gelijk onder andere blijkt uit het 34ste vers van den
			 67sten der Oudnederl. psalmen: 
			 ‘Sangit gode, thia opstigit ovir himel himeles te
				osterhalvon.’ 
			 ‘Psallite Deo qui ascendit super coelam coeli ad orientem (ad
				partes orientales).’ In alle verwante talen was dit woord vrouwelijk,
			 en werd het zoowel onder den vorm, die aan ons halve, als onder dien,
			 welke aan ons half beantwoordt, sterk verbogen; waaruit volgt, dat het
			 alleen in het meervoud eene n kan hebben en dat een genit. en datief
			 singul. dezer halven onbestaanbare vormen zijn. Naar deze gegevens zijn
			 de bovengenoemde woorden te beoordeelen. 
		  Behalve bestaat uit het genoemde substantief en de
			 praepositie bij, mnl. bi, hier ten gevolge der zamenkoppeling tot
			 be verzwakt. Behalve is dus eigenlijk bij halve, en
			 beteekent zooveel als bij zijde, ter zijde gezet, aan een kant gesteld,
			 d. i. niet medegerekend. Het Ohd. hield de woorden nog 
{==40==} {>>pagina-aanduiding<<}

			 gescheiden en schreef in het enkelv. pi halpo (in parte, in secreto), en
			 in het meerv. pi halpon (in partibus). In het Oudnederl. luidde het
			 woord behalvo, Ps. LV, 10. Uit een en ander volgt, dat hier aan geene
			 afleiding door middel van een suffix -en, veelmin, gelijk Bilderdijk
			 wilde, aan een participium van een werkw. behalven of behalden te
			 denken is. Het voorzetsel bi, bij, regeerde oudtijds den dativus, zoodat
			 halve hier een derde naamval moet zijn. De quaestie, of men met
			 Bilderdijk en anderen behalven met eene n, of, in overeenstemming
			 met de beschaafde uitspraak, behalve te schrijven heeft, komt dus neer
			 op de vraag, of men hier met het enkel- dan wel met het meervoud van
			 halve te doen heeft. Daar nu één voorwerp maar aan
			 ééne zijde kan geplaatst worden, zoo is het meervoud
			 behalven volstrekt ondenkbaar, wanneer er van het uitzonderen van
			 slechts één ding sprake is, terwijl ook eene veelheid van
			 uitzonderingen zeer goed geacht kan worden aan een en denzelfden kant geschoven
			 te zijn. De schrijfwijze behalve zonder n, de eenige, die in alle
			 gevallen verdedigbaar is, beantwoordt dus niet slechts aan de uitspraak, maar
			 ook aan de afleiding en de beteekenis des woords, en is derhalve zonder twijfel
			 te verkiezen. 
		  De overige uitdrukkingen zijn van een anderen aard en komen alle
			 daarin overeen, dat halve absoluut gebezigd is, zoodat
			 vóór alles moet uitgemaakt worden, welke absolute casus hier
			 aangetroffen wordt. De zamenkoppelingen mijnentwege, onzentwege enz, die
			 nagenoeg hetzelfde beteekenen als mijnenthalve, onzenthalve enz., kunnen
			 hier den weg wijzen. Zij zijn alle kennelijk zamengesteld met wege,
			 datief van weg. Daar nu halve in derhalve en
			 weshalve blijkbaar in dezelfde betrekking staat, heeft men ook hier een
			 dativus absolutus. In het eerstgenoemde is der, evenals in dermate,
			 derwijze, dus de derde naamval van het aanwijz. voorn. die,
			 congrueerende met halve: dierhalve (van die zijde bezien). In
			 weshalve daarentegen treft men het relativum wat aan, in den
			 genitief wes, die door halve geregeerd wordt. Weshalve is
			 dus zooveel als: beschouwd van de zoo even genoemde zijde. Daar niets
			 hier aanleiding geeft om aan het meerv. van halve te denken, is het
			 rationeel het gebruikelijke enkelvoud, dat voor alle gevallen passend is en met
			 de uitspraak overeenstemt, te behouden en derhalve, weshalve te blijven
			 schrijven. 
		  De spelling der overige woorden is meer aan twijfel onderhevig.
			 Zeker is het, dat allenthalve uithoofde zijner beteekenis (van alle
			 kanten of van alle zijden) het meervoud van halve onderstelt,
			 en dat de vormen der bezittel. voorn. mijnen, zijnen, onzen enz., bij
			 een vrouwelijk substantief staande, slechts derde naamvallen van het meervoud
			 kunnen zijn. Men zou hierin eene reden kunnen zien om in allenthalve,
			 mijnenthalve enz. aan halve den meervoudsvorm te geven. Wanneer men
			 echter in aanmerking neemt. dat oudtijds, blijkens de verwante talen,
			 dergelijke absolute datieven zonder merkbaar onderscheid van beteekenis door
			 elkander in het enkel en meervoud gebezigd werden; dat het Mnl. reeds
			 halven met halve verwarde, en den meervoudsvorm 
{==41==} {>>pagina-aanduiding<<}

			 gebruikte, waar men het enkelvoud verwachten zou 
			 Zoo vindt men bv. "van Gods halven" in 
				Maerlant's Spieg. Hist. III, 7, 25, 76; "van
				minen halven" in 
				Prof. Serrure's Vad. Mus.I, 310, vs 70; waar
				het enkelvoud ongetwijfeld te verkiezen zou zijn., en dat halve,
			 misschien wel ten gevolge dier verwarring, thans blijkbaar niet meer als
			 een op zich zelf bestaand woord wordt beschouwd, maar veeleer als een suffix,
			 waarbij men aan geen getal meer denkt, dan zal men erkennen, dat het weinig nut
			 zou hebben, indien men de hier bedoelde woorden door de spelling van de drie
			 eerstgenoemde onderscheidde. De Redactie acht dit te minder raadzaam, omdat het
			 begrip van een meervoud bezwaarlijk overeen te brengen is met
			 mijnenthalven en zijnenthalven, noch met harenthalven en
			 uwenthalven, wanneer deze laatste op éénen persoon zien,
			 zoodat de grammaticale vorm dezer uitdrukkingen door die spelling toch niet
			 gerechtvaardigd zou zijn. Zij schrijft daarom zoowel allenthalve,
			 mijnenthalve, hunnenthalve enz., als behalve, derhalve en weshalve, zonder n.  
		  104. Hetgeen bij behalve gezegd is, doet denken aan
			 bezijden. Dit woord komt zeker in zooverre met behalve overeen,
			 dat het geene afleiding met eene suffix -en, maar eene zamenkoppeling
			 is; immers het Ags. schreef de doelen gescheiden: be sîdan. De
			 analogie schijnt derhalve de spelling bezijde zonder n te
			 vorderen. Wanneer men echter bedenkt, dat er ten opzichte der spelling van dit
			 woord nooit verschil bestaan heeft, en dat hier in overeenstemming met het Eng.
			 besides waarschijnlijk aan het meerv. van zijde moet gedacht
			 worden, dan vindt de Redactie geene overwegende redenen om in dit woord de
			 gebruikelijke spelling, die in overeenstemming is met de beschaafde uitspraak,
			 te veranderen. Derhalve blijft zij bezijden schrijven.
 			  
		  105. De Redactie acht het ongeraden zoodanige letters, die in de
			 uitspraak geheel verdwenen zijn, alleen op grond der afleiding in het schrift
			 te herstellen. Daarom meent zij de d in thans en althans,
			 en evenzoo in de participiale vormen doorgaans, nopens, volgens, wetens,
			 willens enz. niet weder te mogen aannemen, om dezelfde reden, waarom wel
			 niemand het gewone bijkans voor den oorspronkelijken vorm
			 bijkants zou wenschen te verruilen. De spelling thands,
			 doorgaands enz. doet wel is waar de afleiding dezer woorden beter kennen,
			 doch deze kennis kan weinig of niets strekken ter opheldering hunner
			 beteekenis, en dit toch zou de eenige 
{==42==} {>>pagina-aanduiding<<}
 denkbare reden kunnen zijn
			 om in strijd met den hoofdregel der spelling te handelen. Daarenboven zou die
			 spelling lichtelijk aanleiding kunnen geven tot eene verharde uitspraak, die de
			 taal blijkbaar door het allengs weglaten der d heeft trachten te
			 vermijden. 
		  Dat in de woorden thans en althans de h wordt
			 behouden, ofschoon die mede in de uitspraak geheel stom is geworden, kan
			 oppervlakkig schijnen met den hier gestelden regel in strijd te zijn; doch
			 inderdaad is het een ander geval, omdat de h in deze woorden door het
			 gebruik altijd erkend is geworden.
 			  
		  106. Van hetzelfde gevoelen als in § 105 is de Redactie ten
			 aanzien van de stomme ch achter de s. Deze weder in te voeren in
			 woorden, waaruit het gebruik haar reeds heeft verbannen, als harnasch,
			 mosschel, het bijw. rasch en andere, zou lijnrecht strijdig zijn met
			 den regel der uitspraak en zou ook de beteekenis niet duidelijker maken. 
		  In één geval echter kan het hier gezegde niet van
			 toepassing zijn, t.w. in bijvoegel. naamw. door aanhechting van het
			 achtervoegsel sch van een bekenden stam gevormd. De bestaande spelling
			 behoudt in dit suffix de thans stom geworden ch; daarom eischt de
			 regelmatigheid hare herstelling in die woorden, waaruit onkunde of
			 onachtzaamheid ze heeft weggelaten; als in bitsch (bijtend) van
			 bijten, spitsch van spit, warsch van het oude werra
			 (strijd, afkeer). 
		  Uit woorden, waar, in stelligen strijd met de afleiding, eene
			 ch is ingeslopen, acht de Redactie zich verplicht de ch weg te
			 laten: zij schrijft derhalve druisen, goth. driusan. Alleen in
			 heesch en gansch, waarin de ch tegen de afleiding aan
			 heeft plaats genomen, wordt zij door de regelmatigheid gewettigd, vermits de
			 enkele s in de overige bijvoeg. naamw., wanneer zij door een langen
			 klinker of eene n wordt voorafgegaan, ia de verbuiging in z
			 verandert, hetgeen niet geschiedt in heesch en gansch, die in de
			 verbuiging de scherpe letter behouden: heesche, gansche. Daarentegen
			 dwaas, dwaze; boos, booze; vies, vieze; vuns, vunze; lens, lenzen. 
		  De ch heeft achter losch (lynx) en het door Bilderdijk
			 aangenomen wasch (cera) even weinig reden van bestaan, als achter
			 zes, os, vos, was (incrementum) en dergelijke. In al deze woorden toch
			 heeft de keelklank oudtijds niet achter, maar vóór de s
			 plaats gevonden; zooals onder andere blijkt uit hd. Luchs, Wachs, sechs,
			 Ochs, Fuchs, Wuchs. Men schrijve derhalve los en was.
 			 
		  
{==43==} {>>pagina-aanduiding<<}
 
		  107. De schrijfwijze allezins, anderzins, eenigzins en
			 veelzins beantwoordt niet aan de uitspraak, die de spelling allesins,
			 andersins, eenigsins en veelsins zou vorderen. De genoemde
			 bijwoorden bestaan uit alles, anders, eenigs, veels, de sterke
			 genitieven van al, ander, eenig, veel, en denzelfden naamval van
			 zin, in de beteekenis van kant, richting, opvatting. Zij komen
			 dus, wat hun vorm betreft, overeen met alles jaars, dat o. a. bij Hooft
			 voorkomt; en met de bijwoordelijke uitdrukkingen eensdeels, mijns inziens,
			 goedsmoeds, blootshoofds, enz. De z heeft derhalve hare verscherping
			 in de uitspraak te danken aan de s, die men weglaat op voorgang van
			 Siegenbeek, welke haar evenwel in geenszins wilde behouden hebben. De
			 afleiding en de analogie echter, evenzeer als de uitspraak, eischen haar te
			 herstellen, of ten minste de z van zin in s te veranderen:
			 allesins, eenigsins. De Redactie meent den eisch, die door de drie
			 grondregels der spelling gelijkelijk gedaan wordt, te moeten involgen door, in
			 overeenstemming met geenszins, ook alleszins enz. te schrijven.
			 Daardoor wordt tevens aan de uitspraak voldaan. Immers het zamentreffen van de
			 s en z maakt het volstrekt niet noodzakelijk, dat men ieder dezer
			 letters afzonderlijk uitspreke: alles-zins, eenigs-zins. Niemand toch
			 zegt geens-zins, evenmin als dans-zaal, kruis-straf, mis-stap
			 enz.; welke woorden, natuurlijk en ongedwongen uitgesproken, als geensins,
			 dansaal, kruistraf, mistap enz. luiden. De spelling allesins, andersins,
			 eenigsins, geensins en veelsins zou, in strijd met § 56 en 95,
			 geheel noodeloos de etymologie dezer woorden onkenbaar maken, in welke
			 zin eene beteekenis heeft, waarin het ook buiten deze zamenstellingen
			 dikwijls voorkomt. Derhalve alleszins, anderszins, eenigszins,
			 veelszins, evenals geenszins. 
 			 
		  108. De spelling verw, verwen, verwpot, verwwinkel
			 enz., hoewel in overeenstemming met de Mnl. vormen varuw en
			 vaerwe, wordt door de hedendaagsche uitspraak veroordeeld, welke in de
			 bedoelde woorden, evenals in gerfkamer (van het verouderde
			 gaerwen) de w door de v (f) vervangt. Daar de
			 gebruikelijke spelling door het wijzen op den ouderen vorm de beteekenis niet
			 duidelijker maakt, acht de Redactie zich niet gerechtigd hier tegen den
			 hoofdregel der spelling te handelen; zij schrijft derhalve overeenkomstig de
			 beschaafde uitspraak niet alleen verf, verfkwast, verfwinkel enz., maar
			 ook verven, verver, ververij enz. 
		  Daarentegen acht zij het niet geoorloofd, de w van
			 murw in v (f) te veranderen. De uitspraak murf is verre
			 van algemeen, ja klinkt min of meer plat, terwijl deze schrijfwijze, geheel
			 nutteloos, voor het oog het verband zou verbreken met vermurwen, hetwelk
			 door niemand als vermurwen wordt uitgesproken. 
{==44==} {>>pagina-aanduiding<<}
 
		  109. Het tweede lid der zamenstellingen buskruid en
			 rattekruid (gelijk men gewoon is te schrijven) beteekent blijkbaar
			 slof, poeder, en is door zijne afleiding evenzeer als door zijne
			 beteekenis gescheiden van kruid (herba). Het woord is waarschijnlijk
			 slechts een wisselvorm van het verouderde gruit, gruite (faex
			 cerevisiae), en verwant met gruis, (klein) grut en grutten,
			 zoodat het tot gruit of gruite in dezelfde verhouding staat als
			 kriezeltje tot griezeltje (d, i. gruizeltje), gelijk op
			 dezelfde wijze krabbelen met grabbelen en krijten met het
			 verouderde grijten afwisselen. Is dit vermoeden gegrond, dan behoort
			 kruit uit hoofde zijner afleiding eene t te hebben, die alsdan
			 door den vorm gruite, en door ags. greót (stof, zand) en
			 ohd. grim en crioz (zand, gruis), buiten allen twijfel gesteld
			 wordt. Doch al aarzelt men ook het hier bedoelde woord voor hetzelfde als
			 gruit te houden, zijne identiteit met kruid (herba) is niet
			 slechts onbewezen, maar zelfs hoogst onwaarschijnlijk, zoodat het beginsel, in
			 § 59 ontwikkeld, dat homoniemen door de spelling behooren onderscheiden te
			 worden, wanneer de uitspraak zulks toelaat en geen andere regel het verbiedt,
			 hier zijne rechten doet gelden. 
		  De Redactie meent derhalve voortaan kruit (pulvis pyrius),
			 buskruit en rattenkruit, die geene kruiderijen, noch
			 producten van het kruiden- of plantenrijk zijn, niet dienen om spijzen
			 te kruiden, noch bij den kruidenier verkocht worden, door het
			 schrijven met eene t te moeten onderscheiden van kruid (herba),
			 onkruid, nieskruid, wormkruid enz. 
 			 
		  110. De spelling en daardoor allengs meer algemeen geworden
			 uitspraak Dingsdag is stellig in strijd met de afleiding en de
			 oorspronkelijke beteekenis van het woord. Reeds het Mnl., dat Disendach
			 schreef, was het spoor min of meer bijster; en toen men eenmaal Dingsdag
			 begon uit te spreken, dwaalde men geheel af. Men beschouwde den Dingsdag
			 als den dag der rechtsgedingen, alsof hij uitsluitend of meer dan andere
			 voor terechtzittingen bestemd was; een gevoelen, waarvan de ongegrondheid thans
			 wordt erkend, maar dat zeker zal hebben bijgedragen om de uitspraak en spelling
			 Dingsdag meer veld te doen winnen, hoewel deze geheel verkeerd is.
			 Immers, even als de overige dagen der week, is ook de derde genoemd naar eene
			 heidensche godheid, naar het Germaansche evenbeeld van den krijgsgod
			 Mars; de Nederlandsche benaming is eene vertaling van het Lat. dies
			 Martis. In het Onl. moet die god, blijkens de verwante talen, Diu of
			 Dio hebben geheeten; in de hedendaagsche taal zou de naam Die
			 luiden. Derhalve ware Diesdag de regelmatige vertaling van dies
			 Martis, doch het gebruik heeft hier eene n ingeschoven, evenals in
			 de genitieven van die en wie, welke thans diens en
			 wiens, maar oudtijds ook dies en wies luidden. Die
			 inschuiving der n had hier echter de verscherping der 
{==45==} {>>pagina-aanduiding<<}

			 voorafgaande vocaal ten gevolge, gelijk in kinkhoest uit
			 kiekhoest (hd. keuchhusten); en die verscherping kon te gereeder
			 plaats vinden en algemeen worden, omdat de god Die met zijne eeredienst
			 weldra in vergetelheid geraakte. Op deze wijze ontstond, in overeenstemming met
			 Hd. Dinstag en Dienstag, bij ons Dinsdag, dat
			 klaarblijkelijk veel nader dan Dingsdag bij den oorspronkelijken vorm
			 komt en tot op zekere hoogte als regelmatig kan beschouwd worden. Die betere
			 uitspraak is ook nog lang niet uitgestorven: in meer dan één
			 gewest wordt nog altijd Dinsdag gezegd, en ook in Holland, waar de
			 verkeerde uitspraak het meest is doorgedrongen, wordt de zuiverder vorm nog wel
			 vernomen, ook buiten de lagere volksklasse, in wier mond het niet ongewone
			 Dijnsdag nog van den ouden vorm getuigt. 
		  Om deze reden acht de Redactie zich verplicht den vorm
			 Dingsdag, die tot eene valsche opvatting aanleiding geeft, te laten
			 varen, en de zooveel oorspronkelijker uitspraak van het meerendeel des volks te
			 volgen. Ieder blijft natuurlijk vrij, naar smaak en goeddunken te handelen;
			 maar men zal in elk geval van de Redactie van het Nederlandsch Woordenboek niet
			 willen vergen hare goedkeuring te hechten aan eene zoo gedrochtelijke spelling
			 als Dingsdag, die, alleen uit de platte Hollandsche uitspraak geboren,
			 eene geheel verkeerde voorstelling geeft van den oorsprong en de eigenlijke
			 beteekenis des woords, en even onoogelijk is als Woengsdag, gelijk men
			 in de oude kluchtspelen wel geschreven vindt. 
 			 
		  111. Het woord schepter, lat. sceptrum, fr. sceptre,
			 vereischt volgens den regel der uitspraak de ch. Het moge waar zijn,
			 zooals Bilderdijk en 
			 Wiselius verzekeren, dat in het begin dezer eeuw nog
			 algemeen septer, zonder den keelklank, werd uitgesproken; het moge zoo
			 wezen, dat de veranderde uitspraak, de invoeging van den keelklank, een gevolg
			 is geweest van de in 1804 aangenomene en sedert meest gebruikelijke spelling
			 schepter: maar dàt de uitspraak veranderd is en men tegenwoordig
			 meest algemeen de ch doet hooren, is niet te loochenen. Die uitspraak
			 heeft ook niets, dat ons bevreemden of hinderen kan. Het woord is, evenals
			 schrijn(werker) van lat. scrinium, buiten twijfel Nederlandsch
			 geworden, en behoort dus ook de Nederl. spelling te volgen, waarin de
			 sch aan lat. sc beantwoordt, gelijk men zelfs aan
			 bastaardwoorden, als schabel (lat. scabellum) en schorpioen (lat.
			 scorpio), enz. de ch toekent. 
		  Wie op de zachtere naar het Fransch klinkende uitspraak bijzonder
			 gesteld mocht zijn, moge de schrijfwijze septer behouden: wij voor ons
			 nemen èn in de uitspraak èn in de spelling zonder bezwaar
			 schepter aan. In allen gevalle is de derde vorm, scepter,
			 bepaaldelijk af te keuren, als stellig met ons taaleigen in strijd.
 			 
		  
{==46==} {>>pagina-aanduiding<<}
 
		  112. Bij de keus tusschen amt, ambt en ampt,
			 welke schrijfwijzen alle drie hare voorstanders hebben gehad of nog hebben,
			 behoeft men niet in twijfel te staan. Amt voldoet minder goed dan een
			 der beide andere vormen aan de uitspraak, waarin nog altijd, overeenkomstig met
			 de afleiding van ambacht, goth. andbahti, eene labiale muta
			 flaauw gehoord wordt. Ampt, waarvoor de scherpe sluitletter t
			 pleit, zou bij analogie ook de spelling apt voor abt vorderen,
			 welke niet slechts in strijd zou zijn met de etymologie en het algemeen
			 gebruik, maar dat woord ook onkenbaar maken en van abdij en abdis
			 scheiden zou. De b in ambt daarentegen is zoowel door het gebruik
			 als door de afleiding gewettigd: redenen te over om bij deze spelling te
			 blijven.
 			  
		  113. Ofschoon èn de afleiding èn de voorgang der ouden
			 in nog (etiam, adhuc) evenzeer als in noch (nec) eene ch
			 zouden eischen, meent de Redactie de orthographische onderscheiding dezer twee
			 woorden, die aan de duidelijkheid zoo onmiskenbaar bevorderlijk is, niet te
			 mogen opgeven. Zij aarzelt daarom niet, nog (adhuc) met eene g
			 als eene nuttige en noodzakelijke uitzondering te beschouwen op den anders
			 algemeenen regel, dat indeclinabilia op scherpe sluitletters eindigen. 
		 
		 
		  Zamenstellingen.
 
		  114. Ook met betrekking tot de zamengestelde woorden en
			 uitdrukkingen doen zich twijfelingen voor, die invloed hebben op het schrijven,
			 en wier oplossing derhalve tot het gebied der spelling behoort. Zij
			 betreffen: 
		  1° de vraag: Welke opeenvolgingen van woorden moeten als
			 zamenstellingen beschouwd en als zoodanig verbonden worden? welke moeten
			 gescheiden blijven ? 
		  2° de vraag omtrent de verbindingsletters, die in zamengestelde
			 woorden de deelen aaneenhechten. 
		   
{==47==} {>>pagina-aanduiding<<}
 
			  A. Welke woorden en uitdrukkingen, moeten aaneengeschreven
				worden? welke in hunne deelen gescheiden blijven?
 
			 115. Wanneer twee begrippen verbonden worden om vereenigd een
				nieuw begrip te vormen, hetwelk als eene blijvende aanwinst wordt toegevoegd
				aan den schat der begrippen en voorstellingen, in de taal uitgedrukt, dan maken
				de woorden, welke die vereenigde begrippen aanduiden, een zamengesteld
				woord uit. Bij het uitspreken wordt alsdan gewoonlijk op het eene woord
				zooveel meer, op het andere zooveel minder nadruk gelegd, dat de klemtoon van
				het eene dien van het andere overheerscht, en de uitspraak van beide wordt
				zoodanig versneld, dat de stem in geen geval eene tusschenruimte tusschen de
				beide deelen openlaat; vergel. een kléinkind met een klein
				kind; vóór aan de straat met vooráán.
				Die verandering in de uitspraak is voor het oor het bewijs, dat de geest de
				voorstellingen tot eene eenheid verbonden heeft. Het schrift geeft voor het oog
				blijk van die zamenstelling door de woorden aaneen te schrijven of door ze met
				een koppelteeken (hyphen) te verbinden, bv. grootvader, huisvriend,
				Fernambuc-hout; het eerste is regel, het laatste uitzondering, waarvan
				later.
Een zamengesteld woord kan, het is waar, uit drie of meer woorden
				bestaan; maar altijd blijft het eene verbinding van slechts twee leden, die
				echter zelve weder door zamenstelling kunnen ontstaan zijn, bv.
				boekdrukkers-gezel, avond-maaltijd, timmermans-werktuig;
				godsdienst-oefening, avond-godsdienstoefening. Of wel een der begrippen
				wordt uitgedrukt door een woord, hetwelk vóór de zamenstelling
				vergezeld was van andere, die er onmisbaar bij behooren; bv. in
				teleurstelling (van te leur stellen) en inderdaad (voor
				in de daad) kunnen te bij leur en de bij
				daad niet worden gemist; doch zij maken blijkbaar geen derde zelfstandig
				lid in de compositie uit. Zoo is bv. desniettemin op deze wijze
				ontstaan: te-min(der), niet-temin, des-niettemin.				 
			 116. Wanneer twee voorden eene eigenlijke zamenstelling
				uitmaken, dan is hunne betrekking onderling van dien aard, dat, bij eene
				ontbinding of oplossing der zamenstelling, een der leden buiten syntactisch
				verband geraakt, zoodat, om aan de eischen der grammatica te voldoen, de
				woorden omgezet of in vorm gewijzigd, of wel andere ingevoegd moeten worden,
				bv. zonnelicht - licht der zon, geldbeurs - beurs voor geld,
				Godmensch - God en mensch of goddelijk mensch, driehonderd -
				driemaal honderd of drie malen honderd. Daaruit vloeit onmiddellijk voort, dat
				woorden, waarbij zulk eene eigenlijke zamenstelling plaats vindt, noodwendig
				aaneengeschreven moeten worden, omdat anders door het verbreken der betrekking
				een der leden alle grammatische en logische beteekenis verliest, los in de
				lucht hangt en eigenlijk niet meer verstaan wordt. Zoo zou bv. de verbale stam
				bewaar in bewaarscholen alle beteekenis verliezen, wanneer men
				schreef: De bewaar scholen zijn inrichtingen van den jongsten tijd. 
 				
			 117. Maar nevens de talrijke eigenlijke zamenstellingen
				vindt men een niet minder groot getal woorden en vooral uitdrukkingen, welke
				uit deelen bestaan, die wel onderling hetzij grammatisch hetzij logisch
				verbonden 
{==48==} {>>pagina-aanduiding<<}
 zijn, maar waarbij de band der deelen losser is, zoodat
				men dien zonder merkelijke schade voor de duidelijkheid zou kunnen verbreken.
				Deze zijn geene eigenlijke zamenstellingen en verdienen veeleer
				koppelingen, te heeten. Bij deze nu kan het twijfelachtig zijn, in
				hoeverre zij òf vereenigd òf gescheiden moeten worden; en
				werkelijk handelt het gebruik te dien opzichte zeer oneenparig, zoodat de
				Redactie verplicht is, hier een leidend beginsel aan te nemen. Het is hier
				echter de plaats niet om het onderwerp in zijn geheelen omvang te onderzoeken;
				en men moet bekennen, dat het ook uit den aard der zaak ondoenlijk zou zijn
				regels vast te stellen, die in alle gevallen gelden, omdat 1° de
				consequente toepassing ook van het beste beginsel toch altijd beperkt wordt
				door de eischen van den goeden smaak, die zich vooral hier doen gelden, waar
				het alleen den uiterlijken vorm der woorden betreft; en omdat 2° in vele
				gevallen een gevestigd gebruik ook zijne rechten heeft, die men niet miskennen
				kan. Evenwel zijn de algemeene beginselen, die hier gelden moeten, bij eenig
				nadenken wel aan te wijzen. Na rijpe overweging meent de Redactie - zich
				voorbehoudende dit onderwerp later uitvoeriger te behandelen - den hoofdregel,
				die in de meeste twijfelachtige ge vallen beslissen kan, aldus te moeten
				stellen: 
			 118. Zamengestelde uitdrukkingen, die als een zelfstandig deel der
				rede kunnen beschouwd worden, maken een onderscheiden geheel uit en behooren
				als zoodanig aaneengeschreven te worden, in drie gevallen: 
			 1°. Wanneer zij tot de eigenlijke zamenstellingen behooren
				(zie § 116). 
			 2°. Wanneer bij de vereeniging der deelen, òf een van
				beide, of beide hunne beteekenis hebben gewijzigd om te zamen een nieuw begrip
				te vormen, zoodat de beteekenis der vereenigde uitdrukking eene andere is dan
				die, welke de bloote som der op elkander volgende deelen zou medebrengen. Zoo
				is bv. iets goedmaken zooveel als iets herstellen; iets goed maken
				zou beteekenen iets zoo vervaardigen, dat het goed is. Deug niet zou
				de negatieve imperativus zijn van deugen, het bevel om slecht te wezen;
				een deugniet daarentegen is een persoon die niet deugt, enz. 
			 3°. Wanneer de woorden verouderde grammatische vormen
				bevatten, die als overblijfsels der oudheid in vroeger gevormde en door de
				overlevering geijkte woorden kunnen geduld worden, doch die bij eene scheiding
				der deelen eene zelfstandigheid zouden erlangen, waarop zij bij den
				tegenwoordigen toestand der taal geene aanspraak meer kunnen maken. Tot
				opheldering diene het woord goedsmoeds, waarin het adjectief goed
				in den thans verouderden sterken genitief voorkomt. Die uitdrukking is ontstaan
				in den tijd, toen men regelmatig den tweeden naamv. van het enkelvoud ook aldus
				vormde: des goeds mans, ons liefs Heeren, der heiliger kerken, onser
				liever Vrouwen, des heiligs sacraments, enz. Nu echter deze vorm van den
				genitief der bijvoegelijke naamwoorden geheel verouderd is en als zoodanig niet
				meer verstaan wordt, kan goeds niet meer als een op zich zelf staand
				woord gelden, maar behoort goedsmoeds als eene door het gebruik
				
{==49==} {>>pagina-aanduiding<<}
 geijkte vereenigde uitdrukking, als eene eenheid derhalve, te
				worden aangemerkt. 
		   
		   
		  I.
 
		  119. Volgens den eersten regel behooren aaneengeschreven te
			 worden: 
		  1) Alle eigenlijke zamenstellingen, waarbij, naar § 116, als
			 men ze oploste, invoeging, omzetting, of vormverandering van woorden zou moeten
			 plaats hebben: derhalve boomvrucht, bruggehoofd, menschenvrees, huishuur,
			 huurhuis, geldbeurs, kaarsvet, badplaats, theeblad, theegoed,
			 hongersnood, zeedijk, zijmuur, buitenlucht, stiklucht, bloedwraak,
			 bloedzuiger, bloedverwant, bloedschuld, bloedschande, bloedgetuige,
			 bloeddorst, bloedworst, bloedplakkaat, bloedhond, bloedvlek, doofstom,
			 brandschoon, nagelvast, huisbakken, allerliefst, elkander, schaatsrijden,
			 koorddansen, buikspreken, knikkebollen, watertanden, weggaan, zestien,
			 driehonderd enz. 
		  Men schrijft algemeen en te recht tweehonderd, driehonderd,
			 vijftienhonderd enz. aaneen; daarentegen gescheiden: twee duizend, tien
			 duizend, honderd duizend, ofschoon die uitdrukkingen oogenschijnlijk
			 insgelijks als tweemaal, tienmaal, honderdmaal duizend zijn op te
			 vatten. De verbinding van honderd met het multipliceerende telwoord
			 heeft geen bezwaar in; omdat dit laatste (althans buiten de gemeenzame
			 spreektaal) niet hooger klimt dan negentien, en dus altijd slechts een-
			 twee- of drielettergrepig is. Bij duizend echter kan het tot 999
			 stijgen, zoodat men door alles aaneen te schrijven niet zelden een zeer lang
			 veellettergrepig woord zou verkrijgen, hetwelk moeilijk te overzien zou zijn.
			 Niet fraai toch en niet gemakkelijk te lezen zijn woorden als
			 zevenhonderdzevenennegentigduizend en dergelijke. Het kan dus niet
			 bevreemden, dat het gebruik zulke composities niet heeft gewild en in die
			 gevallen de telwoorden gescheiden houdt. Het zou dan ook niet raadzaam zijn,
			 hier het verstandige gebruik te trotseeren; te minder daar eene redelijke
			 opvatting mogelijk is, waardoor de gebruikelijke schrijfwijze volkomen
			 gerechtvaardigd wordt. Men beschouwe in alle dergelijke gevallen duizend
			 als substantief, gelijk millioen, dat steeds als substantief wordt
			 gebruikt, zonder daarom den meervoudsvorm aan te nemen. Negenhonderd twee en
			 veertig duizend is grammatisch even goed te wettigen als negenhonderd
			 twee en veertig millioen, indien men duizend slechts als een zelfst.
			 naamw. aanmerkt.			 
		  120. 2) Alle zoodanige vereenigingen van woorden, die oorspronkelijk
			 door koppeling ontstaan zijn, doch allengs ware zamenstellingen zijn
			 geworden en daarvan blijk geven door veranderden klemtoon en onverbuigbaarheid
			 van het eerste lid. Tot deze soort behoort b.v. hoogepriester. Dit
			 woord werd oorspronkelijk als twee woorden beschouwd en als zoodanig gescheiden
			 geschreven: de hóóge priester, gelijk de
			 hóóge geestelijkheid, een hóóg ambtenaar enz.
			 De Staten-overzetters des Bijbels begonnen er echter eene zamenstelling in te
			 zien; zij hechtten de woorden aaneen, doch gingen soms nog voort hoog te
			 verbuigen: des hoogenpriesters enz. Thans echter blijft hoog
			 steeds onveranderd, terwijl de klemtoon is versterkt en zelfs op
			 priester overgegaan: des hoogepriésters; twee zaken die
			 onwedersprekelijk bewijzen, dat dit woord eene zamenstelling is en wel eene
			 eigenlijke, dewijl hooge in des hooge priesters door het gemis
			 der n onmogelijk tot priester zou kunnen behooren en dus los in
			 de lucht zou hangen.  
{==50==} {>>pagina-aanduiding<<}
 
		  Deze zelfde blijken van compositie vindt men in
			 hoogeschóól, zoetemélk, roodekóól,
			 roodáárde, zwartkrijt, nieuwjáár,
			 oudejáár, koudvúúr, koudescháál.
			 Bij kleinkind, mv. kleinkinderen, niet kleine kinderen,
			 grootvader, grootmoeder, oudtante oudburgemeester, grootvorst,
			 grootmeester, hoogtijd, hoogmis, hoogaltaar, hoogambt, kleinschrift,
			 grootschrift, smaldeel, bruinkolen enz. is de klemtoon wel niet op het
			 substantief overgegaan, doch merkbaar versterkt, terwijl de onbuigbaarheid van
			 het adjectief de innige verbinding voldingend bewijst. Ook de titels als
			 Weledelgestreng, Edelgrootachtbaar (waarvan beneden), die uit
			 koppelingen ontstaan zijn, moeten, uit hoofde van de onverbuigbaarheid der
			 daarin voorkomende adjectieven, gedeeltelijk tot de eigenlijke zamenstellingen
			 gerekend worden. 
		  Op dezelfde wijze zijn door koppeling ontstaan de adjectieven,
			 zamengesteld met de als adverbia gebezigde praeposities door, in en
			 over; bv. doordroog, doorkoud, doorgoed, dooreerlijk, indroog,
			 ingierig, ingoed, ingoor, inlui, overgroot, overklein, overoud, overvet,
			 overzoet, overzout enz. In het Mnl. schreef men gescheiden: dore
			 sondech, over scone, over vrome, uut scone enz.; daar echter door,
			 in en over op zich zelve staande nooit in de hier bedoelde
			 beteekenis gebruikt worden en dus in door goed, in droog, over heet enz.
			 buiten alle verband zouden staan, moeten de genoemde en alle dergelijke
			 verbindingen als eigenlijke zamenstellingen aangemerkt en noodwendig
			 aaneengeschreven worden. 
		  121. 3) De woorden die, door middel van een suffix, van twee of meer
			 op zich zelve staande woorden zijn afgeleid, bv. likeurstoker van
			 likeur stoken. Daar het suffix -er het werkw. stoken in
			 een substantief herleid heeft, kan het object likeur niet langer object
			 blijven, maar moet het noodwendig met stoker verbonden worden:
			 likeurstoker, of met een voorzetsel achteraantreden: stoker van
			 likeuren. 
		  Tot deze klasse van woorden behooren een aantal substantieven op
			 -er, -ster en -ing, als: broodbakker, houthakker,
			 kleedermaker, mijnwerker; achtenveertiger (van 48 ponden of
			 jaren), driedekker van drie dekken; wafelbakster, turftonster,
			 huisbewaarster; teleurstelling, houtverkooping, landverhuring enz.;
			 alsmede de infinitieven: het inachtnemen, het terechtbrengen enz. 
		  Vervolgens vele adjectieven op -ig en -sch, als:
			 viervoetig van vier voeten, zeshoekig, eenzijdig, stijfhoofdig,
			 ouderwetsch, nieuwerwetsch, alledaagsch, grootscheepsch, bijderhandsch,
			 vanderhandsch, zoetemelksch. 
		  Ook behooren hiertoe alle zamengestelde bijwoorden met de adverbiale
			 s; b.v. bijkan(t)s, insgelijks, desgelijks, dikwijls,
			 toenmaals, veelmaals, nogtans (van nog-dan), telkens (te-elkens), thans
			 (te-hands), rechtstreeks, buitendijks enz. Daarom behoort men insgelijks
			 aaneen te schrijven: bijtijds, buitentijds, intijds, terloops, tersluiks
			 (of ter sluik), tegoeds (of te goed), tevergeefs (of
			 vergeefs), vannieuws, vanzins enz. Daar de adverbiale s reeds een
			 alleenstaand substantief of adjectief in een adverbium verandert; bv.
			 daags, steeds, deels, fluks (van vlug), rechts, links
			 enz., zouden de woorden tijds, loops, sluiks, goeds enz., indien zij
			 alleen konden staan, op zich 
{==51==} {>>pagina-aanduiding<<}
 zelve reeds adverbiën moeten
			 zijn, waardoor de voorzetsels bij, te, van enz. overtollig
			 zouden worden. 
		  Zelfs de woorden des en noods, tot adverbium
			 vereenigd, behooren verbonden te worden: desnoods. Deze uitdrukking toch
			 is geen absolute genitief, maar bestaat uit des, genit. van dat,
			 door nood geregeerd; men zeide voorheen algemeen en zegt thans nog wel:
			 des nood zijnde (daaraan behoefte zijnde), hetgeen uit misverstand eerst
			 in: des noods zijnde overging en vervolgens tot desnoods afgekort
			 werd. 
		   
		   
		  II
 
		  122. Wanneer bij de vereeniging van twee uitdrukkingen een van beide
			 of beide hare beteekenis hebben gewijzigd om te zamen een nieuw begrip te
			 vormen, zoodat de beteekenis der vereenigde uitdrukkingen eene andere is dan
			 die, welke de bloote som der op elkander volgende deelen zou medebrengen: wordt
			 de graphische verbinding uit den aard der zaak door de grammatica en de
			 duidelijkheid geëischt. Immers men heeft dan blijkbaar niet meer eene
			 vereeniging van twee in den geest duidelijk gescheiden begrippen, door de
			 opeenvolgende woorden uitgedrukt, maar eigenlijk een nieuw begrip, dat slechts
			 door beide vereenigd vertegenwoordigd wordt, zoodat het aaneenschrijven voor de
			 juiste opvatting noodzakelijk is. 
		  Tot dergelijke vereenigingen behooren : 
		  123. l) Een aantal verba, verbonden met een substantief, adjectief
			 of adverbium van wijze, in welke de beteekenis der genoemde woorden of van het
			 verbum zelf is gewijzigd, als; gadeslaan, handhaven, huishouden, raadplegen,
			 rechtspreken, waarnemen, waarschuwen; gevangennemen, goeddoen, goedmaken,
			 goedvinden, hoogachten, kwijtraken, kwijtschelden, liefhebben, loslaten,
			 schadeloosstellen, schoonmaken, vrijlaten; grootspreken, harddraven,
			 hardrijden, liefkoozen, snelschrijven, voortgaan, voortvaren, voortvloeyen,
			 weldoen enz. 
		  Wanneer echter het eerste lid een substantief is, dat eene bepaling
			 bij zich nemen kan, dan is zulks een bewijs, dat ieder lid op zich zelf
			 blijft bestaan, en dat er derhalve geene zamenstelling plaats heeft; waaruit
			 voortvloeit, dat de woorden in die gevallen niet aaneengeschreven behooren te
			 worden. Daarom moet bv. acht geven en -slaan, staat maken,
			 prijs stellen enz. gescheiden blijven, dewijl men zegt: acht op iets
			 geven, geene acht op iets slaan, geenen staat op iets maken, hoogen prijs op
			 iets stellen. 
		  Daar de uitdrukkingen plaats nemen, - hebben, - vinden eene
			 dergelijke bepaling toelaten, als men b.v. zegt: Neem eene betere
			 plaats;Het heeft of vindt geene plaats enz., zoo behooren ook
			 deze woorden gescheiden te blijven. Alleen plaats grijpen, dat nooit
			 eenige bepaling toelaat en waarin grijpen overdrachtelijk wordt opgevat,
			 zou hierbuiten staan en, stipt genomen, aaneengeschreven moeten worden. De
			 Redactie erkent echter 
{==52==} {>>pagina-aanduiding<<}
 gaarne, dat deze onderscheiding, hoezeer
			 ook grammatisch gegrond, in de praktijk niet wel toepasselijk is, en acht het
			 niet raadzaam deze ééne uitdrukking van de vorige af te zonderen.
			 Zij blijft daarom plaats grijpen schrijven, evenals plaats hebben,
			 plaats vinden, plaats nemen. 
Bij zamenstellingen met adjectieven handelt het gebruik anders; deze
			 worden alleen dan gescheiden, wanneer zij werkelijk eene bepaling bij
			 zich hebben of in een der trappen van vergelijking staan. Men schrijft
			 hoogachten, goedmaken en goedvinden aaneen, ofschoon zeer hoog
			 achten, hooger achten, zeer goed vinden, beter vinden, het best vinden, beter
			 maken te recht gescheiden blijven, zoowel om den vorm dier uitdrukkingen,
			 als omdat het gronddenkbeeld daarin kennelijk eene wijziging heeft ondergaan.
			 Hooger achten toch is eigenlijk de versterking van hoog achten,
			 niet van hoogachten.			 
		  124. 2) De talrijke klasse van werkwoorden met zoogenoemde
			 scheidbare en onscheidbare voorzetsels, als aangeven,
			 achterstaan, bijblijven, bovendrijven, doordringen, omslaan, opkomen,
			 onderloopen, overloopen, tegenspreken, uitmunten, voorstellen; aanschouwen,
			 doorzoeken, omsingelen, onderstellen, overwinteren, enz. In deze en alle
			 dergelijke woorden toch heeft niet slechts het voorzetsel zijne beheersching
			 losgelaten, en is het in een bijwoord veranderd, maar ook de beteekenis van het
			 verbum is meestal òf geheel gewijzigd, òf ten minste zoo ver op
			 den achtergrond getreden, dat er een nieuw begrip is ontstaan. Om dezelfde
			 laatstgenoemde reden worden ook de adverbia, die eene richting uitdrukken, met
			 het verbum verbonden, als: afkomen, medenemen, misloopen, toesnellen,
			 wederbrengen, zamenstellen, heengaan, achterovervallen, bijeenvoegen,
			 rechtuitgaan, voorbijsnellen, vooruitloopen, terugbrengen,
			 wedergeven enz. 
		  125. 3) De bijvoegelijke naamwoorden vergezeld van de bijwoorden
			 wel, vol en al in de beteekenis van zeer, bv. weldoend,
			 welbespraakt, welgeboren, welzalig, volkomen, volmaakt, volzalig, algoed,
			 aloud, alwijs, enz., vermits die bijwoorden hier in eene gewijzigde
			 beteekenis staan. 
		  Hetzelfde wat van vol en wel gezegd is, geldt ook van
			 zeer, alsmede van hoog en edel, wanneer deze in titels als
			 adverbia gebruikt worden. Al die woorden verliezen dan de beteekenis, die zij
			 op zich zelve staande hebben, en behooren dus met het volgende ware of als
			 substantief gebezigde adjectief verbonden te worden. Daarom schrijft men het
			 regelmatigst: Weledel, Weledelgeboren, Hoogwelgeboren, Hooggeboren,
			 Edelachtbaar, Grootedelachtbaar, Zeergeleerd, Hooggeleerd, Weleerwaard,
			 Hoogeerwaard, Zeergestreng enz. Vergelijk § 120. 
Composities met het zelfst. voornaamw. al, als: alwetend,
			 alvermogend, alziend, behooren tot de eigenlijke zamenstellingen, dewijl
			 bij eene ontbinding der doelen al in alles zou moeten veranderd
			 worden: alleswetend, alles vermogend.-Almachtig is gevormd van
			 almacht (vermogen om alles te doen).			 
		  126. 4) De benamingen van kleuren, uit twee adjectieven bestaande,
			 hetzij het eerste in een adverbium verandert, als b.v. in hooggeel,
			 lichtbruin, donkerblaauw, hetzij het, gelijk in zwartbont en
			 roodbont, een waar adjectief blijft. Hier toch ontstaat een nieuw
			 begrip; donkerrood, lichtgeel beteekenen niet hetzelfde als donker
			 rood en licht geel, welke laatste 
{==53==} {>>pagina-aanduiding<<}
 uitdrukkingen ook
			 voor comparatie vatbaar zijn: donkerder rood, zeer donker rood; terwijl
			 daarentegen zeer donkerrood, zeer lichtgeel natuurlijk niet bestaan.
			 Vergelijk de aanmerking in § 123. 
		  127. 5) De pronomina: degene, diegene, hetwelk, dezulken,
			 dezelve en dezelfde. Daar het graphisch verbinden van twee woorden,
			 waarvan het eerste zijne gewone verbuiging behoudt, strijdig kan geacht worden
			 met het strenge begrip van zamenstelling, hebben Bilderdijk en anderen het
			 aaneenschrijven der genoemde uitdrukkingen veroordeeld. Deze vereischen dus
			 eene toetsing aan de gestelde beginselen. 
		  Gene geeft, als het op zich zelf staat, te kennen dat het
			 bedoelde voorwerp zich op eenigen afstand van den spreker bevindt, en
			 onderstelt altijd eene tegenstelling met iets anders, dat dichter bij is; ook
			 wordt het in die opvatting nimmer van het lidwoord vergezeld. Degene en
			 hetgene (of hetgeen) daarentegen beteekenen, dat de aangeduide
			 personen en zaken door een volgenden bijzin bepaald worden, en drukken dus een
			 geheel eigenaardig begrip uit, hetwelk bij geene mogelijkheid uit de beide
			 woorden op zich zelve kan worden opgemaakt. Hier bestaat dus, zoozeer als bij
			 eenig ander woord, eene afdoende reden om, het gebruik volgende, verbonden te
			 schrijven: degene, desgenen, dengene; hetgeen of hetgene. -
			 Diegene en datgene verschillen van degene en
			 hetgeen alleen door meerderen nadruk, maar bevinden zich overigens in
			 hetzelfde geval en worden dus insgelijks te recht aaneengeschreven. 
		  In hetwelk heeft het lidwoord het blijkbaar alle
			 beteekenis verloren, daar hetwelk volstrekt niets meer zegt dan het
			 bloote welk, evenals het ouderwetsche dewelke niet meer beteekent
			 dan het gewone welke. Toen zich nog in de vorige eeuw dewelke en
			 hetwelk door grooteren nadruk van welke, welk onderscheidden,
			 hadden artikel en relatief beide kracht, en kon het verbinden misschien met
			 recht veroordeeld worden; thans is hetwelk ongetwijfeld als eene
			 koppeling te beschouwen en, gelijk het gebruik wil, in één woord
			 te schrijven: hetwelk. 
		  Dezulken komt in zooverre met hetwelk overeen, dat het
			 de eenige overgebleven vorm van zijne soort is: het wordt alleen in het
			 meervoud en meest in toepassing op personen gebezigd; dezulke is
			 nagenoeg in onbruik geraakt. Zulk heeft in die verbinding niet meer
			 volkomen zijne gewone beteekenis, daar dezulken doorgaans beteekent:
			 zij, die zoo doen, enniet: zij, die zoo zijn. De Redactie ziet
			 daarom geene reden om bij dit woord van het gebruik af te wijken en schrijft
			 derhalve verbonden: dezulken. 
		  Zelf drukt absolute identiteit uit, en kan het best door:
			 in eigen persoon omschreven worden. Dit begrip echter staat bij
			 dezelve, hetzelve zoo ver op den achtergrond, dat het niet meer merkbaar
			 is. Wie zich dus nog van de genoemde persoonlijke voornaamwoorden mocht willen
			 bedienen, zou geene reden hebben om ze anders dan verbonden te schrijven:
			 dezelve, hetzelve. 
		  Eenigszins andere is het gelegen met dezelfde en
			 hetzelfde: het lidwoord 
{==54==} {>>pagina-aanduiding<<}
 behoudt daarin zijne kracht, en
			 zelfde, een versterkte vorm van zelf, doet het begrip van
			 absolute identiteit ten sterkste uitkomen. Men kan dus een oogenblik in
			 bedenking staan, of die uitdrukkingen wel als composita te beschouwen zijn.
			 Wanneer men echter in aanmerking neemt, dat zij voor het taalgevoel inderdaad
			 een ondeelbaar begrip uitdrukken, en dat het woord zelfde in de
			 beteekenis van absolute identiteit nimmer op zich zelf staat, dan zal
			 men zeker geen toereikenden grond vinden om bij deze woorden van het gebruik af
			 te wijken. De Redactie blijft derhalve schrijven: dezelfde, hetzelfde.
			 Het lidwoord een is nooit aan een volgend woord verbonden geworden;
			 daarom schrijft men gescheiden: eene zekere soort, een zeker gevoel, en
			 dus ook een zelfde geval, een zelfde begrip, waarin zelfde geene
			 absolute identiteit, als in dezelfde, maar slechts eene relatieve,
			 slechts volkomene gelijkheid ten opzichte van de eene of andere hoedanigheid,
			 uitdrukt. 
Ook in mijns gelijke, zijns gelijke, haars gelijke enz.
			 behouden de woorden mijns, zijns enz., die de objectieve genitieven zijn
			 van de personalia ik, hij enz. en door gelijke geregeerd worden,
			 geheel en al hunne eigene beteekenis, evenzeer als dit gesubstantiveerde
			 adjectief. Er is dus evenmin reden om mijns enz. aan gelijke te
			 hechten, als om mijner en onzer aan erbarmen of
			 gedenken te verbinden in: hij heeft zich mijner erbarmd; Wil mijner
			 gedenken, enz.			 
		  128. 6) De bijwoordelijke uitdrukkingen, bestaande uit twee
			 adverbia, waarvan het eene, ten gevolge der vereeniging, zijne beteekenis
			 gewijzigd heeft, als: weleer, veeleer, dusverre, hoeverre, zooverre,
			 zoolang, evenlang, evenzeer, zoozeer, evenveel, hoeveel, zooveel, enz.,
			 verschillend van veel eer, hoe ver, zoo lang, zoo zeer, enz. 
		  Hiertoe behooren van zelve ook die uitdrukkingen, waarin het tweede
			 lid een voorzetsel is, als bijwoord gebezigd, b.v. kortaf, kortom, linksaf,
			 linksom, middenin, nabij, rechtuit, rechtsaf, rechtsom, rondom, ronduit;
			 achteraan, achterin, achterop, achterover, achteruit; bovenaan, bovenop,
			 bovenuit, onderaan, onderin, onderuit; tusschenin, vooraan, voorin, vooronder,
			 voorover, vooruit; voortaan enz. 
		  Hier is natuurlijk geene sprake van het geval, waarin eene ware
			 praepositie door een adverbium voorafgegaan wordt. Alsdan toch behouden beide
			 woorden hunne eigene beteekenis, en zou het verbinden geheel ten onrechte
			 plaats hebben: daarom schrijft men gescheiden: midden in den tuin, boven op
			 den zolder; het water liep er onder uit. 
		  129. 7) De uitdrukkingen, bestaande uit de bijwoorden van plaats
			 hier, daar en waar, wanneer deze, gepaard met een in bijwoord
			 veranderd voorzetsel, de waarde hebben van een voornaamwoord, dat door een
			 voorzetsel beheerscht wordt, als: hieraan (aan dit), hieraf (van
			 dit), daardoor (door dat), daarmede (met dat), waartoe
			 (tot hetwelk) enz. 
		  Ten opzichte van de bijwoorden ergens, nergens en er,
			 tot hetzelfde doel met een voorzetsel vereenigd, maakt het gebruik eene
			 uitzondering. Men schrijft gescheiden: ergens aan, nergens door, er bij, er
			 van, er uit enz., hetgeen blijkbaar daaraan is toe te schrijven, dat
			 zoodanige uitdrukkingen 
{==55==} {>>pagina-aanduiding<<}
 met ergens en nergens alleen
			 in gemeenzamen stijl voorkomen en meer gesproken dan geschreven worden; en dat
			 er meestal door tusscheninstaande woorden van zijn voorzetsel gescheiden
			 is: Men had er nooit aan gedacht. Hij zou er in dat
			 geval toch toe besloten hebben. 
		  130. 8) De bijwoordelijke uitdrukkingen, die bestaan uit een
			 voorzetsel, gevolgd 
		  a) van een zelfstandig naamwoord, dat in die verbinding
			 nimmer een bepalend woord bij zich neemt, wanneer òf dit zelfst. naamw.
			 òf het voorzetsel zijne beteekenis wijzigt, als: achterwege,
			 onderweg, overeind, bijgeval (door een toeval), integendeel,
			 inzonderheid, enz. 
		  b) van een bijwoord of een bijvoegel. naamwoord, wanneer een
			 der genoemde woorden of wel de voorzetsels zelve hunne beteekenis hebben
			 gewijzigd; als: overlang, overluid, overdwars, opnieuw, vanhier,
			 vandaar, vanwaar, voorwaar, voorzeker, voorgoed (verschillend van van
			 hier, van daar, van waar, voor waar, voor zeker, voor goed, in welke
			 laatste uitdrukkingen de beide zamengevoegde woorden hunne kracht
			 behouden). 
		  c) van de zelfstandige voornaamwoorden al en een:
			 bovenal (voor boven alles), vooral, overal, aaneen, achtereen, bijeen,
			 dooreen, ondereen, opeen, uiteen. 
		  Het voorzetsel te maakt hier natuurlijk eene uitzondering,
			 zoowel wanneer het alleen staat, als wanneer het met de datieven der lidwoorden
			 de en het tot ten of ter is zamengesmolten. Eene
			 der gewone functies toch van te is juist het vormen van bijwoordelijke
			 uitdrukkingen, terwijl andere zulks slechts bij uitzondering doen. Men schrijft
			 daarom gescheiden: te huis, te land, te water, ter zee, ten hove, ten dage,
			 ter ure, te paard, te scheep, te voet, ter been; te koop, te huur, te geef, ter
			 leen, te kijk, te grabbel, te zoek; te berge, te pas, te onpas, te rade, te
			 loor, te leur; te recht, te onrecht, ten onrechte, ter dege, ten eerste,
			 ten tweede, ten laatste enz. 
		  In terstond en terug worden stond en rug
			 niet meer in hunne eigenlijke beteekenis opgevat; vandaar dat het gebruik die
			 uitdrukkingen als zamenstellingen beschouwt en verbonden schrijft. Dit is, wel
			 is waar, ook het geval bij berge, loor en leur, maar de
			 uitdrukkingen te berge, te loor en te leur staan uitsluitend bij
			 slechts één werkwoord: te berge rijzen, te loor gaan, te leur
			 stellen; hunne bijwoordelijke natuur wordt dus nagenoeg niet gevoeld, wat
			 bij de twee genoemde wel degelijk het geval is. Terstond toch kan bij
			 ieder verbum gevoegd worden, en terug dient om de beteekenis van een
			 vrij aanzienlijk aantal verba te wijzigen: terugbrengen, -deinzen, -eischen,
			 -gaan, -geven, -houden, -roepen, -vragen, -zenden enz. De gevallen staan
			 dus geenszins gelijk; waarom de Redactie geene voldoende reden ziet, hier van
			 het gevestigde gebruik af te gaan. Zij schrijft derhalve terstond en
			 terug aaneen. 
		  Van bij geldt nagenoeg hetzelfde als van te. In het
			 Mnl. werd het regelmatig gebezigd voor door, evenals het Eng. by.
			 Deze beteekenis, 
{==56==} {>>pagina-aanduiding<<}
 hoewel zeldzamer, is nog niet geheel verouderd,
			 blijkens de uitdrukkingen: bij besluit, bij missive, bij een
			 schrijven, bij eene verordening, bij reglement enz. Daarom moet bij
			 in uitdrukkingen als: bij toeval, bij erfenis, bij uitzondering, bij loting,
			 bij verkiezing enz. evenzeer geacht worden zijne eigenlijke beteekenis te
			 hebben als in: bij ontstentenis, bij gebrek, enz. Bijgeval echter
			 wordt te recht aaneengeschreven, omdat geval daar in de min gewone
			 beteekenis van toeval voorkomt. 
		  131. 9) Onder de praepositionale uitdrukkingen alleen tegenover,
			 rondom, niettegenstaande en ingevolge. De overige, bestaande uit een
			 voorzetsel, gevolgd van een substantief, blijven in overeenstemming met §
			 123 gescheiden, omdat dit substantief zelf eene bepaling eischt, bestaande uit
			 eenen genitief of uit een ander voorzetsel met zijne eigene beheersching; b.v.
			 i» geval van nood, naar mate van zijne bekwaamheid; en zoo ook
			 door middel van, uit hoofde van, in overeenstemming met, in betrekking
			 tot enz., terwijl men zegt ingevolge dezen nood, niet van dezen
			 nood of dezes noods. Derhalve ook: uit kracht, door toedoen, door
			 bemiddeling, naar gelang, naar luid, op hoop, in spijt, ten spijt, ten behoeve,
			 ten gevalle, ten aanzien, ten overstaan, ten aanhooren, ten aanschouwen,
			 enz. 
		  132. 10) Alle uitdrukkingen, die de waarde van een voegwoord hebben,
			 en waarin de beteekenis van ieder deel niet volkomen duidelijk uitkomt; bv.
			 alsof, alsmede, alhoewel, bijaldien, doordien, evenals, ingeval, naarmate,
			 nademaal, tenware, tenzij, hoezeer, hoewel, zooals, zoodat, zoowel enz., en
			 zoo ook daarenboven, daarentegen, desniettegenstaande, desniettemin.
			 Wanneerechter ieder deel zijne eigene kracht kennelijk behoudt, worden zij
			 niet graphisch verbonden. Daarom schrijft men gescheiden: niet
			 alleen.... maar ook, nu eens ... dan eens, vanhier dat, vandaar dat, dan
			 dat. Zoo scheidt men ook, zoolang als, zoodra als, omdat
			 zoolang en zoodra alleen reeds als voegwoorden in gebruik zijn,
			 en derhalve, wanneer zij door als gevolgd worden, veeleer als
			 bijwoorden, dan als voegwoorden te beschouwen zijn. Vergelijk b.v. zoolang
			 hij ziek is kan van de zaak niets komen, met: hij zal afwezig blijven,
			 zoolang als zijn broeder ziek is. 
		  Wanneer nadat en voordat een bijwoord ter versterking
			 vóór zich bekomen, worden voor en na, in
			 overeenstemming met § 126, van dat gescheiden: lang voor dat,
			 lang na dat. 
		  133. 11) Van de tusschenwerpsels worden helaas en
			 eilieve aaneengeschreven, en te recht, omdat laas, mnl. laes,
			 lacy, op zich zelf verouderd is, en lieve niet meer als een vocatief
			 gedacht wordt. Daarentegen behoort och of, hoewel de conjunctie
			 of daar de verouderde beteekenis van indien heeft,
			 vaneengeschreven te worden, vermits anders de constructie der volgende woorden
			 niet te rechtvaardigen is; vergelijk b.v.: Och, of gij mij gelooven wildet
			 (hoe zou ik mij verheugen). 
		   
		  
{==57==} {>>pagina-aanduiding<<}
 
			 III.
 
			 134. De uitdrukkingen, waarin woorden voorkomen met verouderde
				grammatische vormen, worden aaneengeschreven, omdat die woorden bij eene
				scheiding eene zelfstandigheid zonden erlangen, waarop zij bij den
				tegenwoordigen toestand der taal geene aanspraak meer kunnen maken. Hiertoe
				behooren: 
			 1) de uitdrukkingen, waarin het eerste lid in den sterken
				mannelijken of onzijdigen genitief voorkomt, als: goedsmoeds, droogsvoets,
				blootsvoets, blootshoofds, heelshuids, luidskeels (ook luidkeels)
				enz. 
			 2) de uitdrukkingen, bestaande uit een voorzetsel, gevolgd door
				een sterken mannel. of onzijd. genitief, als: binnenshuis, buitenshuis,
				binnenskamers, binnenslands, buitenslands, binnensmonds, binnenstijds,
				buitenstijds, ondershands, voorshands enz. 
			 3) de uitdrukkingen, waarin de d van het zoogenaamde
				bepalende lidwoord door den invloed van den slotmedeklinker van het
				voorafgaande voorzetsel tot t verscherpt wordt of met dien medeklinker
				ineensmelt, als: metterdaad, metterwoon, mettertijd, uitermate. 
			 4) de uitdrukkingen, bestaande uit een substantief, dat bepaald
				wordt door dès, dèr en wès, verouderde
				vormen van de voornaamwoorden die en wat, hetzij beide eene
				bijstelling uitmaken, als: destijds, derhalve, dermate, hetzij het
				eerste door het tweede geregeerd wordt, als: deskundige, desbevoegd,
				weshalve. 
			 5) de uitdrukkingen, bestaande uit een adjectief in den sterken
				genitief op -er, gevolgd van een substantief, in oneigenlijken zin
				genomen, als: allerwegen, halverwegen (verschillend van halfweg),
				gewapenderhand, langzamerhand, gelukkigerwijze, toevalligerwijze; hand en
				wijze worden bijna als suffixen opgevat. 
Een genitiefvorm op -er klinkt, uit hoofde van zijne overeenkomst
				met de zeer gewone comparatiefvormen, minder vreemd dan die op -s in
				goeds, heels, bloots enz. Dit schijnt de reden te zijn, waarom het
				gebruik de verbinding niet noodig acht, wanneer het substantief zijne
				eigenlijke beteekenis behoudt, als in onverrichter zake, ouder gewoonte,
				zaliger gedachtenis enz. Hieruit is het ook te verklaren, waarom met
				luider stem, in aller ijl enz. niet aaneengeschreven worden, maar wel
				inderdaad, waarin daad niet in den eigenlijken zin wordt
				opgevat.				 
			 Het gebruik van het koppelteeken.
 
			 135. Wanneer een der opgenoemde regels het graphisch verbinden van
				woorden vordert, doch het werkelijk aaneenschrijven een woord opleveren zou van
				een te vreemd en zonderling voorkomen, of dat uit hoofde zijner lengte moeilijk
				zou te overzien zijn, dan worden de deelen door een koppelteeken (hyphen)
				vereenigd. 
			 136. Men bezigt uit dien hoofde het koppelteeken: 
{==58==} {>>pagina-aanduiding<<}

			 
			 l) Wanneer in een compositum eigennamen of van eigennamen
				gevormde adjectieven voorkomen, als:  
			 a) in de benamingen van koopwaren, waarin het eerste lid de
				naam is van de landstreek of de plaats, die de waar oplevert, of vanwaar zij
				uitgevoerd wordt, b.v. Baai-tabak, Cayenne-peper, Java-koffie,
				Manilla-sigaren, Riga-balsem, Smyrna-vijgen, Zuidzee-traan, enz. 
			 Deze schrijfwijze heeft voornamelijk ten doel, den eigennaam
				duidelijk te doen uitkomen. Wanneer deze echter in de uitspraak onherkenbaar
				misvormd is, kan het doel door de scheiding niet meer bereikt worden, en
				schrijft men de deelen werkelijk aaneen; b.v. sinaasappel voor
				Messina's-appel, enz. 
			 b) in de zelfstandige naamwoorden, waarvan het, eerste lid
				een adjectief is, gevormd van een eigennaam, als: Berlijnsch-blaauw,
				Engelsch-zout, Friesch-groen, Pruisisch-zuur, enz. 
			 c) in de bijvoegelijke naamwoorden, bestaande uit de
				koppeling van twee adjectieven, die van eigennamen zijn afgeleid, als:
				Engelsch-Russisch, Fransch-Engelsch, Indisch-Europeesch.  
			 137. 2) Wanneer een adjectief alleen betrekking heeft op het
				eerste lid eener volgende zamenstelling, niet op dit woord in zijn geheel
				genomen. In dit geval wordt het adjectief door een hyphen met het compositum
				verbonden, als in: bolvormige-driehoeksmeting, platte-driehoeksmeting,
				dolle-hondsbeet, groot-zegelbewaarder, klein-kinderschooltje,
				oude-kleêrkoop, oude-mannenhuis. 
			 138. Omtrent het schrijven der telwoorden zou men in twijfel
				kunnen staan, in hoeverre zij al of niet verbonden moeten worden. Raadpleegt
				men het gewone gebruik, dan vindt men een telwoord alleen dàn graphisch
				aan een volgend gehecht, wanneer het de waarde van een mutiplicatief adverbium
				heeft; b.v. twee in tweehonderd (tweemaal honderd); ook worden
				dertien, veertien, vijftien enz. tot negentien, aaneengeschreven;
				in alle andere gevallen laat men de deelen gescheiden. Men schrijft b.v.
				zeshonderd negen en veertig duizend vijfhonderd negentien, zes en twintig,
				enz. Daar echter ook het langste telwoord een zelfstandig deel eener rede
				uitmaakt, doet zich de vraag voor, of dit gebruik niet is af te keuren, en of
				niet alle bestanddeelen van een zamengesteld telwoord ten minste door
				koppelteekens behooren vereenigd te worden. Bij eene nadere beschouwing echter
				laat zich die vraag niet anders dan ontkennend beantwoorden, omdat in zulke
				vereenigingen al de vereischten eener compositie ontbreken, namelijk een
				overheerschende klemtoon, de duidelijke zamenvatting der leden in
				ééne voorstelling, en de wijziging der beteekenis van ten minste
				één lid. Zoo zoekt men b.v. in driehonderd vier en vijftig
				millióén zevenhonderd drie en zestig dúizend negenhonderd
				acht en zéventig vergeefs naar een woord, dat door zijn sterkeren
				nadruk al de overige woorden overheerscht en tot een geheel verbindt. Men hoort
				kennelijk drie hoofdaccenten, namelijk op millioen, duizend en
				zeventig; deze zijn 
{==59==} {>>pagina-aanduiding<<}
 even sterk en bewijzen mede, wat
				iedereen trouwens bij zich zelven kan waarnemen, dat de geest het geheele getal
				niet in eens omvat, maar het zich achtereenvolgens in drie gedeelten voorstelt,
				die men zelfs, zonder eenig nadeel voor de duidelijkheid, door comma's zou
				kunnen scheiden. Eindelijk, ieder woord wordt in deze en dergelijke
				verbindingen in zijne gewone beteekenis opgevat, behalve dat de getallen, die
				in vereeniging met honderd als multiplicativa staan (tweehonderd,
				achttienhonderd), door de ellips van maal of malen eene
				gewijzigde kracht bekomen, ten blijke waarvan zij dan ook met dit woord
				graphisch verbonden zijn. De Redactie ziet derhalve geene overwegende reden, om
				hier van de algemeene gewoonte af te wijken, die ten overvloede door het
				overeenstemmend gebruik in alle beschaafde talen gewettigd wordt. Zij laat dus
				al de bestanddeelen van een zamengesteld telwoord gescheiden, behalve
				tien en honderd, die aan het onmiddellijk voorgaande gehecht
				worden: dertien, veertien, vijftien, negentien; tweehonderd, zevenhonderd,
				zeventienhonderd, enz. 
			 139. Meer grond bestaat er voor het graphisch verbinden der
				bestanddeelen van zamengestelde ranggetallen, als b.v. drie en twintigste,
				vierhonderd en zevende, zevenhonderd vier en negentigste. In deze en
				dergelijke uitdrukkingen toch worden de verschillende leden door het
				afleidingssuffix -de of -ste, aan het laatste lid gehecht, tot
				een geheel verbonden, zoodat zij, in den tegenwoordigen toestand der taal, tot
				die soort van eigenlijke zamenstellingen behooren, waarover in § 121
				gehandeld is. Intusschen pleiten gedeeltelijk dezelfde redenen, die in de
				vorige § zijn aangevoerd, ook hier tegen de verbinding der bestanddeelen.
				Men heeft dergelijke zamengestelde uitdrukkingen dan ook nooit als eigenlijke
				zamenstellingen beschouwd, hetgeen daaruit blijkt, dat men oudtijds de suffixen
				-de en -ste, ten minste achter de hoofdbestanddeelen, herhaalde,
				en b.v. schreef: het hondertste ende tiende jaer; drie dusentste
				veertienhondertste ende seven ende tachtigste. Daarom acht de Redactie het
				ongeraden, met de bedoelde uitdrukkingen zoo geheel anders te handelen dan met
				de eigenlijke getallen, en, in strijd met het gevestigde gebruik in onze en
				andere beschaafde talen, wanstaltige woordvormen voor te staan, die het oog
				dikwijls niet zou kunnen overzien. Zij aarzelt derhalve niet, ten opzichte der
				ranggetallen eene uitzondering op den regel van § 121 te maken en voort te
				gaan met gescheiden te schrijven: negen en zeventigste, vijfhonderd
				dertiende, enz. 
		  
		   
			 B. Hoe te handelen met de verbindingsletters tusschen de
				leden eener samenstelling?
 
			 140. Eene belangrijke vraag, die rechtstreeks tot het gebied der
				spelling behoort, is deze: In welke gevallen worden de leden eener
				zamenstelling door middel van verbindingsletters aaneengehecht? en welke
				letters behooren in die gevallen gebezigd te worden? Moet men b.v.
				kerkorde, 
{==60==} {>>pagina-aanduiding<<}
 kerkeorde of kerkenorde schrijven,
				pereboom of perenboom, stadschool of stads-school, enz.? Tot
				dusverre is die vraag (evenals de onder A behandelde) wel in onze spraakkunsten
				in 't voorbijgaan aangeroerd, doch nooit door eenig taalkenner opzettelijk
				behandeld, terwijl in het gewone gebruik niet weinig verwarring heerscht. Het
				is inderdaad eene vraag, die een breedvoerig en omslachtig onderzoek vereischt,
				indien men werkelijk tot eene bepaalde en afdoende uitkomst zal geraken. De
				Redactie heeft zich sedert lang met de naauwgezette overweging van dit
				onderwerp bezig gehouden, en gelooft op weg te zijn, om eerlang ook hier vaste
				en voldoende beginselen aan te wijzen, die tot regelmaat en eenparigheid zullen
				kunnen leiden. Zij wil echter gaarne bekennen, dat haar onderzoek nog niet
				geheel afgeloopen, haar oordeel over alle bijzonderheden nog niet gevestigd is.
				Zij acht het daarom raadzaam, voor alsnog niets te beslissen, maar behoudt zich
				voor, later op dit punt terug te komen en de uitkomst harer overwegingen mede
				te deelen.
		   
		
		 
		  De spelling der bastaardwoorden.
 
		  141. Evenals ieder beschaafd volk bezigen wij een aantal woorden,
			 die niet in den boezem onzer eigene taal ontstaan, maar bij onderscheidene
			 gelegenheden uit andere talen ontleend zijn. Die vreemde woorden vervallen van
			 zelve in drie klassen: l) de zoodanige, die geheel Nederlandsch geworden, met
			 het volle burgerrecht begiftigd, als het ware genaturaliseerd zijn; 2) de
			 woorden, die geheel vreemd zijn gebleven; en 3) de woorden, die tusschen
			 deze beide soorten in staan, d. i. de eigenlijk gezegde
			 bastaardwoorden. 
		  142. De eerste klasse bestaat uit dezulke, die, meestal sedert
			 onheugelijke tijden bij ons in gebruik, hun vreemden vorm geheel en al hebben
			 afgelegd, in alle opzichten, in klemtoon zoowel als in klank, aan echte
			 Nederlandsche woorden gelijk zijn geworden, en wier derivata op Nederlandsche
			 wijze gevormd zijn. Deze schijnen geene uitheemsche bestanddeelen, geene
			 vreemde voor- noch achtervoegsels te bevatten, en onderscheiden zich in niets
			 van oorspronkelijke Nederlandsche woorden, dan door hunne afkomst en het gemis
			 van Nederl. verwanten in opklimmende linie. Tot de zoodanige behoort b.v.
			 kerk, gr. κυριακον. Dit woord verschilt niet van berk,
			 merk en werk, het heeft echt Nederl. afstammelingen: kerkje,
			 kerksch, kerkelijk, moederkerk, kerkdeur enz., maar xp, het
			 grondwoord, waarvan κυριακον gevormd is, ligt buiten het Nederl.
			 taalgebied. Het grootste aantal der tot deze klasse behoorende woorden is
			 eenlettergrepig, 
{==61==} {>>pagina-aanduiding<<}
 als aas (gewicht), ark, beest, beurs,
			 boei, bres, brief, bul (open brief), dom(kerk), feest, fijn, fraai,
			 gips, gom, graad, inkt, kaap, kaars, haart, kaas, kalk, kelk, kers, keurs,
			 klaar, klerk, kleur, kluis, koers, koets, koor, koord, korst, kous, krent,
			 kroon, kroot, kruin, kruis, kuur, kwart, lamp, lans, leek, lijn, mijl, munt,
			 nis, paar, paard, paars, part, peer, pen, pers, pijl, pijn, pil, plaats, plein,
			 pleit, pluim, pool, poort, poos, pop, post, preek, prent, proef, prooi, proost,
			 rest, saus, sein, soep, stool, straat, taart, test, tijm, toer, toets, toon,
			 toorts, trein, troef, troon, vlam, vork, wijl (sluyer). 
		  Een groot aantal andere zijn tweelettergrepig met den klemtoon op de
			 eerste syllabe, onverschillig of deze reeds in den oorspronkelijken vorm den
			 klemtoon had of dien eerst in het Nederl. gekregen heeft. De tweede lettergreep
			 is dan meestal geheel of nagenoeg toonloos, waardoor zoodanige woorden het
			 voorkomen hebben van Nederl. woorden met een achtervoegsel. Hiertoe behooren
			 bijbel, duivel, engel, fakkel, kamer, kamfer, kanker, karper, keizer,
			 kerker, ketter, kevie, kluister, konkel, koppel, kouter, kussen, lelie, letter,
			 menie, mijter, mode, monnik, mosterd, neger, olie, orde, orgel, pauze, peper,
			 perzik, priester, regel, rente, sekse, sekte, singel, sintel, spiegel, suiker,
			 tafel, tegel, tempel, tichel, tijger, toren, zegen(wensch), zemel enz. 
		  Verplaatsing van den klemtoon is geschied bij deken (decanus),
			 kansel, kelder, kemel, kervel, keten, keuken, kolder, schotel, venster, vijver,
			 zegen (vischnet), zolder en andere. Genoemde woorden komen in vorm
			 overeen met de echt Nederl. teugel, hamer, naaister, lomperd, koude,
			 merrie. 
		  Zeldzaam zijn de tweelettergrepige, die, gelijk beschuit, bestel
			 en vernis, het voorkomen hebben van Nederl. woorden met praefixen
			 als bedrog, verval. Andere gelijken weder op andere wijzen naar echt
			 Nederl. woorden; zoo hebben bakelaar en kandelaar denzelfden vorm
			 als kakelaar en wandelaar. Weder andere hebben den schijn van
			 composita, als aalmoes, altaar, bisschop, luipaard, meerkat, pelgrim,
			 die uiterlijk niet verschillen van aschschop enz. 
		  143. De tweede klasse bestaat uit woorden, wier uitspraak en
			 accentuatie niet in het geringste veranderd of gewijzigd is, en die juist zoo
			 als in de vreemde taal worden uitgesproken. Hiertoe behooren b.v.
			 facto, jure, incognito, partim, passim, raptim, totaliter,
			 generaliter, pro, contra, ergo, idem, item, punctum, anno, datum, primo,
			 secundo, medio, ultimo, lustrum, grammatica, logica, physica, centrum,
			 hypotenusa, praesens, praeteritum, participium; banco, bon, bruto, franco,
			 netto, tarra, debet, credit, a costi; whist, hombre, spadille, manille,
			 quadrille, basta, ponto, misère, à d' autres, budget, bonbon,
			 bureau, blanc-manger, bougie, cadeau, chapeau, chenille, conservatoire, douche,
			 eau de Cologne, joujou, shawl of châle, savoir-vivre, souper,
			 diner, carte blanche, vaudeville enz. 
		  144. De derde klasse bestaat uit woorden, die in de uitspraak eene
			 geringere of grootere wijziging hebben ondergaan, welke echter niet voldoende
			 
{==62==} {>>pagina-aanduiding<<}
 is om hun het uitheemsch voorkomen geheel te ontnemen. Zoodanige
			 woorden zijn door die wijziging gerukt uit de taal, waartoe zij oorspronkelijk
			 behoorden, en zijn in zekeren zin Nederlandsch geworden; doch het overblijfsel
			 van de vreemde uitspraak of van den vreemden vorm verhindert, ze gelijk te
			 stellen met echt Nederl. woorden en ze in de eerste klasse te rangschikken. Zij
			 behooren dus eigenlijk eenigermate aan twee talen, waarom men ze niet ongepast
			 bastaardwoorden kan noemen. 
		  Wanneer woorden der tweede klasse op Nederlandsche wijze worden
			 verbogen of een Nederlandsch affix bekomen, al blijft hun vorm voor het overige
			 onaangetast, dan treden zij natuurlijk in de klasse der bastaardwoorden; b.v.
			 bougies, bons, datums, items, paternosters, doctors of doctoren,
			 cadeaus, bureaus, bonnetje, cadeautjes, itempjes, militairen, militaire
			 macht enz. 
		  145. De veranderingen, die de eigenlijke bastaardwoorden ondergaan
			 hebben, bepalen zich in den regel tot het uiteinde van het woord. Soms wordt de
			 vreemde uitgang geheel weggelaten, b.v. in praefix, lat.
			 praefixum; instinct, lat. instinctum; soms wordt die
			 uitgang slechts gewijzigd, bv. in linie, lat. linea; olie, lat.
			 oleum; citroen, fr. citron; meloen, fr. melon; consequent,
			 nu eens lat. consequens, dan eens lat. consequenter;
			 syllogisme, gr. συλλογισμος.Het afwerpen of wijzigen van den uitgang heeft niet zelden
			 ook eene wijziging der voorgaande lettergreep ten gevolge; bv. in titel,
			 lat. titulus; artikel, lat. articulus; vocaal, lat. vocalis;
			 systeem, gr. συστημα; republiek, fr. république;
			 sigaar, sp. cigarro. - Somtijds echter bepaalt de geheele
			 verandering zich tot de wijziging van de uitspraak der eindlettergreep, zonder
			 dat zulks eene verandering in de spelling te weeg brengt; bv. in
			 officier, fr. officier, sergeant, fr. sergeant. 
		  Bij woorden, uit levende talen ontleend, heeft echter niet zelden
			 ook eene wijziging in het lichaam van het woord plaats; b.v. in
			 grenadier en genie, waarin niet slechts de uitgangen ier
			 en ie anders klinken dan in fr. grenadier en génie,
			 maar ook de g van gre en de e van gé; vermicelli
			 wordt bij ons altijd uitgesproken als vermiselli, nooit als in het
			 Italiaansch, vermitsjelli. 
		  146. Dergelijke wijzigingen zijn echter verre van toereikend om in
			 alle gevallen aan een vreemd woord het voorkomen van een echt Nederlandsch te
			 geven. Niet zelden blijft er desniettegenstaande een vreemde klank in over, b.
			 v. in genie, logement, sergeant, enz; zoo ook in artikel, titel,
			 cither, die, om geheel Nederlandsch te kunnen heeten, in artijkel,
			 tijtel en sijter hadden behooren te veranderen, gelijk onder andere bij
			 bijbel, mijter, tijger heeft plaats gehad. Zelfs het zoo gebruikelijke
			 cijfer kan niet als volkomen Nederlandsch beschouwd worden, vermits de
			 f van het Lat. cifra niet in v is overgegaan, en de
			 uitgang fer wel achter korte, als b.v. in blaffer, keffer, koffer,
			 doffer,  maar nooit achter lange klinkers of tweeklanken voorkomt; in dit
			 geval toch treft men alleen ver aan, b.v. in braver, gever, liever,
			 grover, zuiver, ijver, stijver enz. In de meeste gevallen 
{==63==} {>>pagina-aanduiding<<}

			 blijft de accentuatie van het bastaardwoord zijn vreemden oorsprong verraden.
			 Hoogstzelden toch treedt de klemtoon in meerlettergrepige woorden op de eerste
			 syllabe over, waardoor zij, gelijk aalmoes, altaar, kandelaar, olifant,
			 het voorkomen van Nederl. composita, of, gelijk keten, schotel, venster,
			 van Nederl. derivata verkrijgen. Blijft de klemtoon op de tweede of derde
			 lettergreep rusten, als b.v. in probléém,
			 publíék, orkáán, diáken,
			 epístel, convocátie, execútie, dan worden zij terstond
			 als vreemde woorden erkend, te meer daar de klemtoon in meerlettergrepige
			 bastaardwoorden zelden dien van echt Nederlandsche in kracht evenaart, vergel.
			 b.v. evangelie, publicatie, met overmoedig, onderdanig. Ten
			 gevolge van een en ander onderkent men oogenblikkelijk diameter, circulatie,
			 evangelist enz. als vreemde woorden. 
		  147. Ook nog op eene andere wijze openbaart zich niet zelden de
			 vreemde herkomst en natuur der bastaardwoorden, namelijk uit de onmogelijkheid
			 om op Nederlandsche wijze derivata te vormen. Wanneer men het deminutiefsuffix
			 uitzondert, dat zelfs achter woorden der tweede klasse kan treden, b.v. in
			 bureautje, assessortje, dan is men doorgaans genoodzaakt van de
			 zoogenoemde bastaardachtervoegsels gebruik te maken. Tiran of
			 tyran bv. levert niet op: tyransch, tyrannelijk, tyranschap, noch
			 het ww. tyrannen, maar tyranniek, tyrannij, tyranniseeren;
			 souverein niet souvereinschap, maar souvereiniteit.
			 Dikwijls komt daarbij de oudere, minder sterk gewijzigde vorm weder te
			 voorschijn; b.v. in apostolisch of apostoliek van
			 apostel, diaconie, diaconaal van diaken; of
			 liever, apostoliek, diaconie, diaconaal, zijn niet afgeleid van
			 apostel en diaken, maar zijn de, onafhankelijk van apostel
			 en diaken, overgenomen vreemde woorden apostolicus, diaconia,
			 diaconalis, gelijk systematisch en syntactisch niet in den
			 boezem onzer taal gevormd zijn van systeem en syntaxe, maar van
			 de adjectieven systematicus, syntacticus. Hetzelfde heeft plaats bij
			 titulair, commissaris, commissionair, die niet van titel en
			 commissie zijn gevormd. 
		  Zelfs woorden, die men anders tot de eerste klasse zou brengen,
			 blijven op deze wijze van hunne vreemde herkomst getuigen; b.v. abt,
			 doordien het niet abdesse, maar abdis, lat. abbatissa,
			 geeft; fout door foutief, klant door klandizie, cirkel
			 door circulatie en circulaire, cel door cellulair; cent
			 zelfs door centesimaal, terwijl het niet één Nederlandsch
			 derivaat heeft. 
		  148. De spelling der woorden, die stellig tot de eerste klasse
			 behooren, levert weinig zwarigheden op. Die woorden worden beschouwd als
			 genaturaliseerd, als geheel verdietscht, en met het volle burgerrecht
			 begiftigd. Zij worden daarom nagenoeg algemeen als oorspronkelijke Nederl.
			 woorden geschreven. Niemand spelt thans meer caars, caart, cleur,
			 clooster, coster, coucen, cruis, groupe, persic, punct, train, troupe, enz.
			 De Redactie meent overeenkomstig dit gebruik als beginsel te moeten aannemen,
			 dat de Nederlandsche spelling in al die woorden behoort gevolgd te worden, ook
			 in die waaromtrent de gevoelens min of meer verdeeld zijn. Zij schrijft
			 derhalve sieren, sieraad en singel met eene s, en
			 troon zonder h, ofschoon 
{==64==} {>>pagina-aanduiding<<}
 sommigen nog aan cieren,
			 cieraad, cingel en throon de voorkeur geven. Deze woorden toch worden
			 geheel als Nederl. behandeld en verbogen, treden met echt Nederl. in compositie
			 en vormen derivata op Nederlandsche wijze: ontsieren, opsieren, versieren,
			 sierplant, sieraden, sieradiën (gelijk kleinoodiën, dat
			 echt Nederl. is); omsingelen; onttroonen, hemeltroon, troonopvolger,
			 enz. 
		  149. De woorden cedel (blijkens den ouderen vorm cedul
			 het Fransche cédule, en niet naar het Lat. schedula
			 gevormd), ceder, lat. cedrus, en cijns, lat.
			 census, geven bedenking, of zij al of niet tot de eerste klasse moeten
			 gebracht worden. Zij zijn volkomen Nederlandsch van klank en hebben geene
			 vreemd klinkende derivaten. Cedel wordt zelfs zamengetrokken tot
			 ceel, en helpt gedenkcedel, huurceêl, ceêlmaker enz.
			 vormen; ceder komt voor in cederachtig, cederboom, cederhout;
			 cijns in cijnsbaar, cijnsplichtig; alleen de c
			 verraadt de vreemde herkomst. Volgens de analogie behooren die woorden derhalve
			 tot de eerste klasse en zou de c door de s moeten worden
			 vervangen Hier staat echter tegenover, dat zij steeds zonder uitzondering met
			 c geschreven en alleen onder dien vorm bekend zijn; dat zelfs het zoo
			 populaire ceêl altijd zijne c behouden beeft; dat de cederboom,
			 alleen uit boeken bekend, wel nimmer inheemsch zal worden, noch het
			 cederhout te onzent algemeen in gebruik zal komen; dat cijns een
			 historisch woord is geworden, hetwelk niet meer in gebruik is. 
		  Wanneer de Redactie dat alles bedenkt, acht zij het niet raadzaam in
			 strijd met het heerschende gebruik eene spelling te veranderen, waaromtrent
			 nooit verschil van gevoelen heeft bestaan, om eene andere aan te nemen, die
			 door velen, niet terstond begrepen zou worden. Zij beschouwt daarom de genoemde
			 woorden als bastaardwoorden, die door hunne spelling van hun vreemden oorsprong
			 getuigenis geven, en blijft schrijven: cedel (ceêl), ceder,
			 cijns. 
		  150. De spelling van de woorden der tweede klasse levert in het
			 geheel geene bedenkingen op. Het ligt in den aard der zaak, dat vreemde
			 woorden, die in de uitspraak geenerlei wijziging hebben ondergaan, hunne
			 oorspronkelijke spelling, de zichtbare voorstelling hunner uitspraak,
			 onveranderd behooren te behouden. 
		  151. Veel grooter, zijn de bezwaren, verbonden aan het bepalen van
			 de spelling der woorden, die de derde klasse uitmaken. Daaromtrent toch zijn de
			 gevoelens zoo verdeeld, dat men bezwaarlijk volkomene overeenstemming tusschen
			 twee schrijvers ontdekken zal. Wanneer men echter niet in bijzonderheden
			 treedt, dan kan men in het zoozeer verschillend gebruik twee hoofdrichtingen
			 onderscheiden, die, van twee tegenovergestelde uitersten uitgaande, nagenoeg
			 lijnrecht tegen elkander inloopen. Men kan ze gevoegelijk, de oudere en
			 de nieuwere richting noemen. 
		  152. De oudere dagteekent van 1804, en heeft zich tot beginsel
			 gesteld, dat de bastaardwoorden over het algemeen hunne oorspronkelijke
			 spelling behooren te behouden. Zij wil alleen de uitgangen overeenkomstig het
			 Nederl. 
{==65==} {>>pagina-aanduiding<<}
 spraakgebruik gewijzigd hebben, en maakt geene
			 uitzonderingen dan alleen ten opzichte van die woorden, welke, onder alle
			 standen der maatschappij in gebruik, door allen op Nederl. wijze geschreven
			 worden. Deze richting laat derhalve verschillende vreemde schrijfwijzen te
			 midden van de inheemsche bestaan, onderstelt in den lezer de kennis der vreemde
			 spelling en uitspraak, en duldt vele uitzonderingen; doch deze zijn geene
			 noodwendige uitvloeisels van het aangenomen beginsel, maar worden alle door
			 buitenliggende omstandigheden veroorzaakt. 
		  153. De nieuwere richting, nagenoeg veertig jaren jonger, heeft zich
			 ten doel gesteld, de spelling der vreemde woorden zoodanig in te richten, dat
			 de Nederlander de kennis der vreemde taal voor de juiste uitspraak ontberen
			 kan. Zij gaat kennelijk uit van de onderstelling, dat men alleen dan recht
			 heeft een vreemd woord te bezigen, wanneer het geschikt is om zoo geschreven te
			 worden, dat de lezende Nederlander, toegerust met de kennis van de spelling en
			 uitspraak zijner eigene taal, aan de doode letter de levende uitspraak kan
			 teruggeven en zich de beteekenis herinneren. 
		  Ook deze richting heeft hare uitzonderingen, vermits wij een aantal
			 vreemde woorden bezigen, wier klank niet kan worden afgebeeld, indien men onze
			 letters uitsluitend op Nederlandsche wijze wil uitspreken, terwijl een aantal
			 andere in Nederlandsch gewaad gestoken volstrekt onherkenbaar zouden zijn. Deze
			 uitzonderingen vloeyen uit het aangenomen beginsel zelf voort, hetwelk dus niet
			 vol te houden is; daarentegen worden de uitzonderingen op de oudere richting
			 regelmatige toepassingen van het hier aangenomen principe. 
		  154. Beide richtingen hebben hunne voor- en nadeelen, die de
			 Redactie, genoodzaakt eene keus te doen, onderling heeft te vergelijken, en aan
			 de algemeene spellingbeginselen, in de Eerste Afdeeling ontvouwd, te
			 toetsen. 
		  155. De oudere richting beveelt zich door de volgende voordeelen
			 aan: 
		  1) De spelling der vreemde woorden en bastaardwoorden behoeft niet
			 gezocht en eerst door nieuwe, afzonderlijke regels bepaald te worden. Zij is
			 gegeven: wat het hoofddeel der woorden aangaat, door de vreemde spelling; wat
			 de uitgangen betreft, door de gewone Nederlandsche spelregels. 
		  2) De spelling stelt uit haren aard de ware uitspraak getrouw voor.
			 Men kent deze òf onmiddellijk door het beoefenen der vreemde taal,
			 waaruit het woord ontleend is, òf bij overlevering van anderen, die haar
			 kennen. De vreemde taal en de vreemde spelling zijn en blijven dus altijd de
			 kenbronnen der uitspraak. De vreemde spelling stelt natuurlijk steeds de juiste
			 uitspraak voor, hetgeen de Nederlandsche in vele gevallen slechts zeer
			 gebrekkig kan doen; de ware uitspraak van sherry, chocolade, machine, genie,
			 ingenieur, sergeant, patrouilleeren, compagnon, wordt slechts onjuist en
			 eenigszins plomp door sjerrie, sjokolade, masjine, zjenie, 
{==66==} {>>pagina-aanduiding<<}

			 inzjenieur, serzjant, patroeljeeren, kompanjon of kompanion
			 afgebeeld; zelfs onze oe schijnt te lang en te zwaar voor de Fransche
			 ou, in goeverneur en soeverein. 
		  3) De oorspronkelijke spelling blijft wijzen op de etymologie der
			 woorden. Zij verscheurt den band niet, die het woord verbindt met zijne
			 verwanten in de oorspronkelijke taal, waarin het is ontstaan, zijne beteekenis
			 heeft gekregen, en waarin het eigenlijk leeft. Zij behoudt dus al de
			 voordeelen, die eene verwijzing op de etymologie kan opleveren voor allen, die
			 de vreemde taal verstaan; en dezen maken de meerderheid uit dergenen, die zich
			 het meest van vreemde woorden en bastaardwoorden bedienen. 
		  4) Die richting brengt uit zich zelve geene uitzonderingen mede; de
			 bestaande zijn gevolgen van het gebruik, van oorzaken buiten het stelsel zelf
			 gelegen. Zij kan dus met het volste recht gezegd worden van een beginsel uit te
			 gaan, dat, op zich zelf genomen, consequent zou kunnen toegepast worden. 
		  156. De voordeelen aan de nieuwere richting, aan het spellen op meer
			 Nederlandsche wijze, verbonden, zijn de volgende: 
		  1) Daardoor wordt het uitspreken en spellen van een aantal woorden
			 voor den minkundige, die de vreemde taal niet kent, gemakkelijk gemaakt. Ten
			 minste de meeste woorden uit de doode talen, uit het Grieksch en Latijn,
			 ontleend, kunnen door de Nederlandsche spelling zóó worden
			 voorgesteld, als de Nederlander gewoon is ze uit te spreken. 
		  2) Daardoor wordt in vele gevallen het contrast opgeheven tusschen
			 de Nederlandsche en de vreemde spelling, die niet zelden in hetzelfde woord
			 vereenigd aangetroffen worden; een contrast, dat op zich zelf geen nut heeft,
			 en dus tegen den goeden smaak schijnt aan te druisen, dewijl het de eenheid en
			 regelmatigheid noodeloos verbreekt. 
		  3) Wanneer vreemde woorden op Nederlandsche wijze worden geschreven,
			 bekomen zij een meer Nederlandsch voorkomen en worden eenigermate in de taal
			 ingelijfd. 
		  4) De uitzonderingen op de toepassing van het beginsel der oudere
			 richting vallen dan in den regel, houden op uitzonderingen te zijn. Daardoor is
			 de nieuwere richting ontslagen van de moeilijke taak om naar de redenen te
			 zoeken, welke die uitzonderingen wettigen, en den regel te bepalen waarvan zij
			 afhangen. 
		  157. Wanneer de Redactie de voordeelen der beide richtingen
			 vergelijkt en aan de beginselen eener gezonde orthographie toetst, dan kan zij
			 niet aarzelen aan de oudere de voorkeur te geven, vooral wanneer zij bedenkt,
			 dat alles, wat voor deze richting pleit, een bezwaar tegen de andere uitmaakt.
			 De oudere toch is in overeenstemming met de beide groote
			 spellingbeginselen, die in onze taal meer dan in eenige andere worden gehuldigd
			 en op prijs gesteld: juiste voorstelling der uitspraak en verwijzing
			 op de etymologie en de verwante woorden. De nieuwere verloochent het
			 laatste als het ware uit principe, en is niet in staat om aan het eerste te
			 
{==67==} {>>pagina-aanduiding<<}
 voldoen. Daar een aantal klanken in de vreemde woorden, uit
			 levende talen genomen, niet dan plomp en onvolkomen op Nederlandsche wijze
			 kunnen voorgesteld worden, is het nieuwere stelsel van nature en reeds a
			 priori gebrekkig, brengt het een aantal gebreken met zich, die het in vele
			 gevallen buiten staat stellen het beoogde doel te bereiken. Daar de spelling op
			 Nederlandsche wijze uit haren aard de verwijzing op de etymologie verwaarloost,
			 versmaadt zij roekeloos een krachtig hulpmiddel ter bevordering der
			 duidelijkheid; terwijl zij omgekeerd den minkundige bij het eene of andere
			 bastaardwoord niet zelden geheel ten onrechte aan eene verwantschap met
			 Nederlandsche woorden doet denken, waardoor het rechte verstand van het woord
			 voor hem belemmerd wordt. Het woord compascuum b.v. is zeker voor den
			 onkundige onverstaanbaar; de latinist echter begrijpt het terstond; doch deze
			 zal zich wel eenige oogenblikken moeten bezinnen, wanneer hij
			 kompaskuüm geschreven vindt.De onkundige begrijpt het woord onder
			 deze spelling evenmin, maar maakt zich nu een geheel verkeerd, duister begrip,
			 dewijl hij natuurlijk aan iets denkt, dat op een kompas betrekking
			 heeft. Zal dit vooroordeel hem niet in den weg staan, als hij uit het verband
			 van den zin een begrip tracht op te maken? Zal het hem bij diftong, vokaal,
			 instinkt, dialekt, longroem (eng. longroom) enz. beter gaan? 
		  De nieuwere richting berooft zich zelve ook van het voordeel, om
			 gelijkluidende of schijnbaar gelijkluidende woorden door de spelling te
			 onderscheiden, b.v. korporaal en corporaal (altaardoek),
			 dokter en doctor, kanòn en cánon, enz. 
		  158. De oudere richting vindt hare spelling zoo goed als gegeven: de
			 nieuwere moet de hare nog vaststellen en kan daarbij dikwijls niet anders dan
			 willekeurig te werk gaan. De schrijvers, die der laatste toegedaan zijn,
			 handelen dan ook geenszins eenparig; men vindt geschreven: kompanjon,
			 kompagnon en kompanion; konzekwent, konsekwent en
			 konsequent; kurzief en kursief, enz. Hoe moet het zijn?
			 Wie en wat zal hier beslissen? Van de oplossing van deze en dergelijke vragen
			 is de oudere richting ontslagen; zij weet, dat het Fransch en Latijn de
			 schrijfwijzen: compagnon, consequent, consonant, cursief enz.
			 vorderen. 
		  159. De voordeelen der nieuwere richting zijn meer denkbeeldig dan
			 wezenlijk. Het eerstopgenoemde blijkt, bij eene nadere beschouwing, veeleer op
			 last dan op gemak uit te loopen. Zij, ten wier behoeve de meer Nederlandsche
			 spelling zou moeten strekken, worden er niet door gebaat; voor de anderen, die
			 er geene behoefte aan hebben, is zij een groot bezwaar. Kon en wilde men alle
			 vreemde woorden volgens de gewone regels der Nederlandsche spelling behandelen,
			 dan zou zulks zeker in zooverre verkieselijk zijn, dat de kennis der vreemde
			 talen kon ontbeerd worden. Wij hebben echter boven gezien, dat er een aantal
			 gevallen bestaan, waarin de uitspraak niet door Nederlandsche letters kan
			 voorgesteld worden; doch, wat meer zegt, zelfs de sterkste voorstanders der
			 
{==68==} {>>pagina-aanduiding<<}
 nieuwere richting zijn niet gezind om de Nederlandsche spelregels
			 geheel en al toe te passen, zelfs niet in vele gevallen, waarin dit zeer goed,
			 mogelijk zou zijn. En te recht, want vele woorden zouden dan een al te vreemd
			 en zonderling voorkomen krijgen. Niemand heeft nog willen schrijven: tema,
			 tee, termometer, teorie, ekzamineeren, eksekuutsie, suksessie, okkazie,
			 publiseeren, publikaatsie, inkwizietsie, sistema, higrometer, sienisch
			 (voor cynisch), scheptisch (voor sceptisch), tietel, artiekel,
			 viziete, sieter (voor cither), kado, buro, odekolonje, soepjee (voor
			 souspied) enz., ofschoon die schrijfwijzen door onze spelregels zouden
			 gevorderd worden en de vreemde uitspraak vrij goed vertegenwoordigen. De
			 geheele vervorming, die men verlangt, komt hoofdzakelijk hierop neder, dat men
			 de ph door f; de c, als zij den keelklank heeft, door
			 k; en de s, wanneer zij zacht luidt, door z wil vervangen hebben;
			 b.v. in filosoof, fyzika, konzonant, enz. Over de vervanging van
			 qu en de Fransche ou door kw en oe blijken de
			 gevoelens verdeeld te zijn; en slechts zeer enkelen schrijven -nion en
			 -nie in de plaats van -gnon en -gnie. Daarentegen wil men
			 over het algemeen de th en y in Grieksche woorden; de x;
			 de enkele i, ook ter voorstelling van den i-klank in lettergrepen
			 met den vollen klemtoon; en de c ter aanduiding van den sisklank
			 behouden hebben, op grond, dat genoemde letters even goed als de t, i, ks,
			 en s tot het Nederlandsche alphabet behooren. Die gewenschte vervorming
			 blijft dus in elk geval zeer beperkt, laat in een aantal woorden den vreemden
			 vorm bestaan, en handelt bovendien inconsequent. De th is immers
			 evenzeer vreemd als de ph. Men zegge toch niet: "de th is eene
			 Nederlandsche letter, gelijk blijkt uit thans en althans, terwijl
			 de ph in geen enkel Nederlandsch woord voorkomt". Men bedriegt zich dan
			 ten opzichte der eerstgenoemde. In de geheel exceptioneele woorden thans
			 en althans, uit te hande en al te hande, heeft men de
			 gewone f van te en de stom geworden h van hande,
			 terwijl de th in theorie en de ph in physica beide
			 vertegenwoordigers zijn van de enkelvoudige Grieksche letters θ en φ. Beide staan
			 dus op ééne lijn; de th is niet meer Nederlandsch dan de
			 ph. - Indien de c werkelijk evenzeer Nederlandsch is als de
			 k en s, dan bestaat er ook geene reden om haar te weren uit
			 woorden als consonant en logica, waar zij als k luidt.
			 Stelt men het omgekeerde, beschouwt men haar als vreemd, dan moet zij ook als
			 sisklank verworpen worden uit koncert en citroen; en wil men haar
			 slechts éénen klank, dien van k, toestaan, dan zou men ook
			 akcent, akces, akcident, sukces moeten schrijven, wat te recht niemand
			 verlangt. 
		  Bij die gedeeltelijke vervorming blijft steeds eenige kennis van
			 vreemde talen noodzakelijk. De minkundige zal altijd moeten weten, dat
			 artikel, titel, visite en machine uit den vreemde zijn
			 overgenomen; dat in het Grieksch thermometer met θ, hypotenusa met τ
			 , synode met υ en cither met ι geschreven wordt, wil hij geen gevaar
			 loopen artiekel, tietel, viziete, masjiene, termometer, hipothenuza, sinode,
			 sieter, te spellen. 
		  160. Uit het aangevoerde blijkt duidelijk genoeg, dat het der
			 nieuwere 
{==69==} {>>pagina-aanduiding<<}
 richting aan een consequent toepasbaar beginsel
			 ontbreekt, en dat de onkundige er volstrekt niet door geholpen wordt. Doch, wat
			 erger is, zij noodzaakt de Nederlandsche grammatica een aantal ingewikkelde
			 spelregels te ontwerpen, die het verschillend gebruik van de Nederlandsche
			 lettert c en s, i, ie en y, th en t, qu en
			 kw bepalen. Deze zou rekenschap moeten geven, waarom zij na eens
			 c, dan s; nu i, dan ie of y; nu th of
			 qu, dan t of kw wilde geschreven hebben. Die regels zouden
			 dan ten laatste toch wijzen op het verschil in den oorsprong der woorden, op
			 het onderscheid tusschen in- en uitheemsch, en alle zonden eenige kennis der
			 vreemde talen onderstellen. De spelling kategorie, ethika,
			 filozofie en fyzika vereischt evenzeer bekendheid met
			 het Grieksche taaleigen, of het zoeken in een Woordenboek, als die van
			 categorie, ethica, philosophie en
			 physica. 
		  Het schijnbare gemak blijkt dus inderdaad een last te zijn. De
			 minkundigen, die zich bijna niet bedienen van vreemde woorden, wier spelling
			 niet geheel inheemsch is geworden, zijn er niet mede gebaat, terwijl zij, die
			 het meest van vreemde woorden gebruik maken, de oorspronkelijke spelling veelal
			 kennen, en nu noodeloos bezwaard worden met het aanleeren van regels, die
			 voorschrijven, hoe en in welke gevallen de vreemde spelling moet gewijzigd
			 worden. 
		  161. Het tweede der bovengenoemde voordeelen verplaatst ons op het
			 gebied der aesthetica. Aan hare eischen zou inderdaad meer voldaan worden,
			 indien het contrast tusschen de inheemsche en de verschillende vreemde
			 spellingen kon worden opgeheven, omdat die tegenstellingen volstrekt geen nut
			 hebben, niet dienen om de verschillende schrijfwijzen wederzijds op te helderen
			 of fraayer te doen uitkomen. Daar echter de vreemde spelling niet kan worden
			 geweerd uit al die woorden, waarin vreemde klanken voorkomen, welke niet door
			 het Nederlandsche letterschrift kunnen vertegenwoordigd worden, is het middel,
			 niet toereikend om de kwaal te genezen; wèl beschouwd, verergert het
			 haar veeleer. Immers nu ontstaat tusschen de in- en uitheemsche spelling eene
			 derde, eene bastaardspelling, b.v. in koncert, koncentrisch,
			 konzequent. Doch, wat meer zegt, er wordt zoo doende een nieuw contrast
			 geschapen tusschen de natuur en den vorm van het woord, dat zeker niet schoon
			 is, en juist aan diegenen den grootsten aanstoot geeft, die zich het meest van
			 vreemde woorden bedienen. Over den smaak valt wel is waar weinig te twisten,
			 maar de aesthetica leert toch grondstellingen, die door allen gereedelijk
			 aangenomen worden. Het is boven allen twijfel verheven, dat waarheid, d. i.
			 hier, overeenstemming tusschen uiterlijk en innerlijk, eene noodwendige
			 voorwaarde voor het schoone is. Eene kerk in den vorm van een woonhuis, en een
			 woonhuis in den vorm eener kerk, kunnen niet schoon zijn. Alleen wansmaak kon
			 behagen scheppen in melkkannen, die apen, en in palmboomen, die zwanen of
			 paauwen voorstelden; en een reukfleschje in den vorm van een beeldje, al is dit
			 ook 
{==70==} {>>pagina-aanduiding<<}
 nog zoo fraai gevormd, is leelijk in het oog van ieder, die
			 slechts een weinig over het wezen der schoonheid heeft nagedacht. Evenzeer
			 strijdig met den goeden smaak is het spellen op Nederlandsche wijze van
			 woorden, die door hun klank en vorm beide protesteeren tegen het kleed, dat men
			 hun heeft aangetrokken en dat hun niet past, omdat het niet voor hen gemaakt
			 is. Er ligt, wèl beschouwd, iets plomps, iets plebejisch in de spelling
			 koncert of konsert, filozoof, fyzikus, konsequent of
			 konzekwent, ekwipaadje, kwantiteit, enz., hetwelk den beschaafde en
			 geletterde ergert, zoolang zijn oog niet aan het zien van zulke smakelooze
			 schrijfwijzen gewend is. Dit is dan ook wel eene der voornaamste oorzaken,
			 waarom dit stelsel nooit meer dan enkele voorstanders gevonden heeft. 
		  162. Ook het derde der gewaande voordeelen komt bij eenig nadenken
			 op zeer weinig uit. Welk nut kan er gelegen zijn in het geven van een meer
			 Nederlandsch voorkomen aan een vreemd woord, hetwelk zijne afkomst blijft
			 verraden? Wanneer klank en zamenstelling uitheemsch zijn, kan de spelling
			 daaraan niets veranderen. De Latijnsche praefixen prae- en con-
			 of com- worden geene Nederlandsche voorvoegsels, wanneer men
			 prepositie, preseptor, konditie, kompozitie met e en k
			 schrijft. Apoteoze, analieze, fizionomie, mizantroop, zofema,
			 ekwipaadje, epolet, buro, plato, enz. zijn bedorven en naauwelijks
			 verstaanbaar Grieksch en Fransch, maar geen grein meer Nederlandsch dan
			 apotheose, analyse, physionomie, misanthroop, sophema, equipage, epaulet,
			 bureau, plateau, enz. 
		  De eenige beteekenis, die men aan die inheemsche inkleeding hechten
			 kan, bestaat hierin, dat zij een blijk is, dat het woord veel door Nederlanders
			 wordt gebruikt. Doch welk nut is in dat vertoon gelegen? Zalde schrijver er
			 door willen te kennen geven, dat hij zich gerechtigd acht het woord te bezigen?
			 Wil hij daarmede den lezer het paspoort laten zien, opdat deze den bastaard
			 ongehinderd late voorbijgaan? Aangenomen, dat dit eenig praktisch nut had, wie
			 zal dan nog bepalen, of een woord lang en algemeen genoeg in gebruik is
			 geweest, om dat gedeeltelijke burgerrecht deelachtig te worden? Wat zal bij de
			 beoordeeling de maatstaf zijn? Uiterlijke kenteekenen ontbreken hier. Geheel
			 vreemde woorden, die volstrekt geene verandering ondergaan hebben en die
			 niemand zou willen verdietschen, vereenigen zich in zamenstelling met echt
			 Nederlandsche, als in bureaukosten, successierechten, epauletknoop,
			 verjaarcadeau enz., en nemen zelfs Nederlandsche voor- en achtervoegsels
			 aan, b.v. in onsystematisch, cadeautje, geanalyseerd,
			 enz. Compositie en derivatie met Nederlandsche woorden en affixen rechtigen
			 derhalve niet tot eene geheel Nederlandsche spelling. 
		  163. Het geven van een Nederlandsch voorkomen aan vreemde woorden is
			 eene mystificatie, die, niet slechts uit een theoretisch maar ook uit een
			 praktisch oogpunt bezien, te veroordeelen is en blijft. Het spreekt wel van
			 zelf, dat de grammatica, die de natuur zoowel als het gebruik der woorden wil
			 leeren kennen, theoretisch eene spelling moet afkeuren, 
{==71==} {>>pagina-aanduiding<<}
 die de
			 afkomst en niet zelden ook de beteekenis der woorden verduistert. Maar ook van
			 het praktisch standpunt beschouwd, verdient de vreemde spelling de voorkeur.
			 Deze waarschuwt den minkundige, dat hij geene pogingen behoeft aan te wenden om
			 het vreemd gespelde woord uit zijne moedertaal te verklaren, en snijdt tevens
			 zooveel mogelijk alle zinspeling op minder kiesche zaken af, die soms door eene
			 veranderde schrijfwijze wordt uitgelokt, en waartoe onze mindere stand wel
			 eenigszins geneigd is. 
		  164. Eindelijk het voordeel, daarin gelegen, dat de uitzonderingen
			 op de oudere richting in de nieuwere regelmatigheden zijn, wordt theoretisch en
			 praktisch meer dan opgewogen door de uitzonderingen op de laatstgenoemde.
			 Immers de eerste hebben haar bestaan alleen te danken aan het gebruik, maar
			 vloeyen niet uit het aangenomen beginsel zelf voort. De nieuwere richting
			 daarentegen is met talrijke uitzonderingen geboren; en deze noodwendige worden
			 nog grootelijks vermeerderd door het aantal gevallen, waarin men het beginsel
			 zou kunnen toepassen, doch niet toepassen wil, om de al te zonderlinge en
			 onverstaanbare vormen, die eene volstrekte consequentie zou opleveren. 
		  165. Wanneer men dat alles wèl overweegt, kan men bij de
			 keuze tusschen de twee richtingen niet verlegen staan. Ongetwijfeld moet men
			 die spelling verkiezen, die als het ware gegeven is en in gereedheid ligt, en
			 die getrouw blijft aan de twee groote spellingbeginselen, welke het
			 Nederlandsch bij het schrijven zijner eigene woorden huldigt, boven de andere,
			 welke die beginselen, deels uit noodzaak, deels uit principe, verzaakt, de
			 uitspraak niet zelden onjuist afbeeldt, de etymologie verloochent, en strijdig
			 is met den goeden smaak; eene spelling, die niet is gegeven, maar volgens
			 willekeurig aan te nemen beginselen nog moet worden bepaald en vastgesteld, en
			 die daarbij uit zich zelve genoodzaakt is een aantal uitzonderingen toe te
			 laten. 
		  166. De Redactie ziet echter geenszins de groote bezwaren voorbij,
			 die ook op den weg der oudere richting gelegen zijn. Deze is wel niet uit zich
			 zelve genoodzaakt uitzonderingen te maken, maar wordt door het gebruik
			 gedwongen er een aantal te erkennen. Immers, het zou eene vruchtelooze poging
			 zijn, indien men in woorden als kwartier, kapitaal, kazerne, kompas en
			 dergelijke de oorspronkelijke spelling trachtte te herstellen. Intusschen is
			 het nog niemand gelukt de grenslijn te trekken, waar de vreemde spelling
			 ophoudt en de Nederlandsche begint. Bij eenig nadenken wordt het dan ook
			 duidelijk, dat die grens uit den aard der zaak niet te trekken is; of, om
			 juister en duidelijker te spreken, er zijn een aantal vreemde woorden in
			 gebruik, waarvan het ondoenlijk is, op redelijke gronden en in consequente
			 overeenstemming met andere dergelijke, te bepalen aan welke zijde der linie zij
			 zich bevinden. Men wordt van de waarheid hiervan overtuigd, wanneer men
			 bedenkt, dat er woorden zijn, die, niet slechts door verschillende personen,
			 maar zelfs door eenen en denzelfden persoon, naar gelang der omstandigheden,
			 verschillend 
{==72==} {>>pagina-aanduiding<<}
 worden uitgesproken. Hoe zou er in de spelling
			 vastheid en gelijkmatigheid kunnen bestaan, waar de uitspraak wankel en
			 veranderlijk is? Een paar voorbeelden zullen toereikend zijn, om den lezer
			 verscheidene andere te herinneren. Een beschaafd man zal in gezelschap spreken
			 van keurig geslepene karaffen; maar als hij een glas water verlangt,
			 zegt hij zonder bezwaar tot den knecht: geef mij de kraf eens aan. Hij
			 zal u op de societeit vragen: hebt gij dat bericht in de courant
			 gelezen? en als gij ontkennend antwoordt, roept hij terstond om de
			 krant. In een wetenschappelijk congres spreekt men over de beste wijze
			 om cichorei te telen, maar in een winkel bestelt men
			 suikerij. 
		  Doch vooral bestaat zulk een verschil in de uitspraak derzelfde
			 woorden bij lieden van verschillende beschaving. Een vischwijf, met haars
			 gelijke in krakeel, zal deze een kanalje, een karonje, en hare
			 woning een kavalje schelden; de trotsche aristocraat ziet met minachting
			 neder op het canaille en rapaille. - De brouwersknecht kent
			 gijl, de verver konzenielje; de wetenschappelijke man spreekt van
			 chijl en cochenille; en zoo wisselt de uitspraak der vreemde
			 woorden telkens af, al naarmate de beschaving van den spreker of de eisch der
			 omstandigheden medebrengt. 
		  167. Wanneer de uitspraak van dezelfde woorden van allerlei
			 omstandigheden en inzonderheid van den smaak, niet van de woorden zelve
			 afhangt, moet de spelling uit haren aard nog veel onzekerder zijn, en zal de
			 een aan de oorspronkelijke, de ander aan eene meer Nederlandsche de voorkeur
			 geven, zonder altijd redenen voor zijne schrijfwijze te kunnen aanvoeren. De
			 Redactie, van wie wel niet het onmogelijke kan gevergd worden, erkent dan ook
			 gaarne, dat zij buiten machte is vaste regels te stellen, die in ieder geval
			 kunnen voldoen. Zij acht hare taak vervuld, wanneer zij het grondbeginsel,
			 waarvan zij uitgaat, zoo naauwkeurig mogelijk omschrijft, en in het algemeen de
			 richting bepaalt, die zij bij de uitzonderingen meent te moeten volgen. 
		  Na rijpe overweging, acht zij het grondbeginsel aldus te moeten
			 formuleeren: 
		  168. Bastaardwoorden, ontleend uit talen, die het Latijnsche (d. i.
			 hier hetzelfde als het Nederlandsche 
			 De Redactie onthoudt zich voor alsnog van het
				vaststellen van regels, die de spelling betreffen van woorden, uit talen
				ontleend, die een ander letterschrift hebben, gelijk b.v. de Oostersche. Dit
				onderwerp toch vereischt een afzonderlijk onderzoek, des te moeilijker,
				doordien de vorm, welken zoodanige woorden bij ons hebben aangenomen,
				gedeeltelijk ook afhangt van het kanaal, waardoor zij tot ons gekomen zijn. Met
				woorden, uit het Grieksch ontleend, is het eenigszins anders gelegen; zie
				beneden, § 172.) letterschrift bezigen, worden op de
			 oorspronkelijke wijze geschreven, voor zooverre hunne uitspraak onveranderd is
			 gebleven. Waar deze echter gewijzigd is, en de oorspronkelijke spelling tot
			 eene ongewone uitspraak aanleiding geven zou, wordt de spelling in zooverre op
			 Nederlandsche wijze veranderd. 
		  De wijziging der uitspraak heeft plaats l) aan het einde der
			 woorden; 2) in het lichaam van het woord. 
{==73==} {>>pagina-aanduiding<<}
 
		  169. l) De wijziging aan het einde der woorden heeft meestal zijnen
			 oorsprong te danken aan de noodzakelijkheid om de woorden op Nederlandsche
			 wijze te verbuigen. Zij bestaat doorgaans in het afkappen der laatste
			 lettergreep, ten gevolge waarvan dikwijls eene wijziging in de spelling der
			 voorlaatste noodzakelijk wordt. Zoo is b.v. praefix het Lat.
			 praefixum, evangelist het Lat. evangelista,
			 publicist het Fransche publiciste, trompet het Fransche
			 trompette. Daar de klinker in de voorlaatste lettergreep der genoemde
			 vreemde woorden geene verandering in de uitspraak ondergaat, blijven
			 praefix, evangelist, publicist en trompet voor het overige
			 onveranderd. Anders is het, wanneer problema, particula en
			 publique de laatste syllabe verliezen; de e moet alsdan in
			 probleem noodwendig verdubbeld worden; de u van particula
			 gaat in de toonlooze e over, en dit maakt weder de verandering van
			 c in k noodzakelijk, waardoor de vorm partikel ontstaat;
			 de uitgang -ique moet, na afwerping zijner e, bij ons -iek
			 worden: publiek. 
		  Latijnsche woorden worden niet altijd in den nominatief vorm
			 overgenomen; dikwijls ligt een der verbogen naamvallen ten grondslag aan het
			 bastaardwoord; vandaar dat majesteit, lat. majestas,
			 majestatis; contingent, lat. contingens, contingentis;
			 sextant, lat. sextans, sextantis, eene t hebben. 
		  Niet altijd echter is de laatste lettergreep van het vreemde woord
			 afgeworpen; dikwijls is alleen de uitspraak veranderd. Zoo zijn b.v. fr.
			 palais, laquai, souverain, livrée, général, profit,
			 in paleis, lakei, souverein, livrei, generaal,
			 profijt enz. overgegaan. 
		  Door deze en dergelijke veranderingen zijn de bekende
			 bastaarduitgangen: -aal, -aan, -aat, -ant, -eel, -eeren, -eet,
			 -ent, -et, -ief, -iek, -iel, -iet, -ijn, -ijt, -oor, -uut,
			 -oen en andere ontstaan, die geheel op Nederlandsche wijze behandeld
			 worden. Alleen de uitgangen -air en -oir der Fransche adjectieven
			 behouden hunne vreemde ai en oi, b.v. in militair,
			 stationnair, transitoir, executoir enz. 
		  170. Het bastaardachtervoegsel -aadje vereischt eene
			 afzonderlijke overweging. Het is uit het Fransch ontleend ten tijde, dat
			 -age (Ital. -aggio, Lat. -aticum: zie 
			 Diez, 
		  Gramm. der Roman. Sprachen, 2e uitg. D. II. bl.
		  288 vlg.) in die taal nog, op Italiaansche wijze, als -aadzje luidde.
		  Die uitspraak heerschte toen ook bij ons, maar kon slechts gebrekkig in
		  Nederlandsch schrift worden uitgedrukt; vandaar de verschillende schrijfwijzen:
		  pelgrimaedse, pelgrimagie, pelgrimaedje. Thans, nu wij in dat en alle
		  dergelijke woorden, evenmin als de Franschen, eene d laten hooren, is de
		  spelling pelgrimaadje, stelloodje enz. buiten alle verhouding met de
		  uitspraak geraakt, terwijl zij soms aanleiding geeft, dat zoodanige woorden
		  geheel letterlijk overeenkomstig hunnen vorm worden uitgesproken. Daar de
		  uitspraak der g als zj toch plaats vindt in de Nederlandsche
		  woorden genie, logement, gage, gelei, horloge enz., en dus bij ons in
		  geenen deele onbekend is, en iedereen ook gewoon is college, manege,
		  engagement, menage, courage, courtage te schrijven, bestaat er inderdaad
		  geene overwegende reden, om de zonderlinge 
{==74==} {>>pagina-aanduiding<<}
 spelling -aadje
		  te behouden. De Redactie aarzelt daarom niet eene schrijfwijze te laten varen,
		  die eene geheel verouderde uitspraak tot grondslag heeft, maar met de
		  hedendaagsche in strijd is, sinds lang velen tot aanstoot en ergernis heeft
		  gestrekt, en nooit consequent is toegepast. Zij meent derhalve te moeten
		  schrijven: page, pelgrimage, bagage, slijtage, stellage, stoffage,
		  lekkage, tuigage enz. - Zoo vervalt ook van zelf de ongelijkheid in de
		  spelling van passaadje en passagier enz. 
		  171. 2) Veranderingen in het lichaam der woorden, ter voorkoming
			 eener ongewone uitspraak, hebben bijna uitsluitend in Fransche woorden plaats.
			 Zij bestaan voornamelijk in het weglaten der accenten, b.v. in genie,
			 ingenieur, fr. génie, ingénieur, waarin de Fransche
			 é voor de toonlooze e heeft plaats gemaakt. Zoo is ook de
			 uitspraak der Fransche g in garnison, guitare voor de gewone
			 Nederlandsche geweken. Daarom laat men de u uit gitaar enz.
			 weg. 
		  Om gelijke reden schrijft men pleizier of plezier voor
			 plaisier en seizoen voor saisoen, dewijl de uitspraak der
			 ai op Fransche wijze in deze woorden niet meer in gebruik is. 
		  172. Eene bijzondere aanmerking moet gemaakt worden betreffende de
			 woorden, die uit het Grieksch ontleend zijn. Deze namelijk worden wel in de
			 oorspronkelijke taal met een ander letterschrift geschreven, doch dit is voor
			 ons geheel onverschillig, omdat de meeste dier woorden door het kanaal van het
			 Latijn tot onze kennis zijn gekomen, en dienovereenkomstig op Latijnsche wijze
			 uitgesproken en gespeld worden. Wij zeggen niet: hupoteinoeza, sustema,
			 fuzikè, euaggelion, oikonomia, Makedonia, Kimoon, Platoon,
			 Thrazuboelos, Aiguptos, hetairen enz.; maar wij spreken die woorden uit,
			 overeenkomstig den vorm, dien zij in het Latijn bekomen: hypotenusa,
			 systema, physica, evangelium (of evangelie), oeconomia (of
			 oeconomie), Macedonië, Cimon, Plato, Thrasybulus, Egypte (of
			 Aegypte), hetaeren enz. 
		  Eene consequente spelling op Grieksche wijze is derhalve zoo goed
			 als onmogelijk; en deze wordt ook trouwens door niemand verlangd. Doch hoewel
			 de Latijnsche schrijfwijze als norm en regel voor de Grieksche beschouwd wordt,
			 maken sommigen eene uitzondering ten opzichte van de κ en φ, die zij niet
			 door de Latijnsche c en ph, maar door k en f
			 teruggegeven willen hebben; zij schrijven daarom theokratie, fysika of
			 fyzika, filosofie of filozofie. Deze spelling, uit welk oogpunt
			 ook beschouwd, is inconsequent en maakt noodeloos inbreuk op den - anders
			 algemeenen - regel. Geschiedt zulks om de spelling meer met het Grieksche
			 spraakgebruik in overeenstemming te brengen, dan wordt de f verkeerd
			 aangewend, dewijl φ, zoo ooit, zeker niet te allen tijde de waarde van f
			 gehad heeft. Is het om aan de woorden een meer Nederlandsch voorkomen te geven,
			 waarom dan de th en de y ter uitdrukking van de θ en υ behouden,
			 terwijl de enkele t en i de gewone uitspraak dier letters even
			 goed zouden voorstellen? Die spelling is dus inderdaad slechts eene nuttelooze
			 en willekeurige 
{==75==} {>>pagina-aanduiding<<}
 afwijking van de regelmaat. De Redactie kan dan
			 ook geene enkele geldige reden bedenken, om ten aanzien der twee genoemde
			 letters anders te handelen, dan zij in de overige gevallen genoodzaakt is te
			 doen. Zij meent derhalve den regel: Grieksche woorden worden op Latijnsche
			 wijze gespeld, consequent te moeten volgen, en schrijft dus ook: academie,
			 theocratie, physica, orthographie, philosophie enz. 
		  De uit het Grieksch ontleende bastaardwoorden zijn, wat de uitgangen
			 betreft, aan denzelfden regel als de overige onderworpen; zie § 169. Zoo
			 schrijve men: biograaf, photograaf, telegraaf, telescoop, philanthroop,
			 philosoof, basilisk, apocrief, acustiek, cliniek, diptiek, synoniem,
			 proseliet, apostel, diaken, scaphander enz. 
		  173. Na de opgave der grondbeginselen, die de Redactie bij het
			 schrijven der bastaardwoorden voornemens is te volgen, blijft haar nog overig
			 de gevallen te omschrijven, waarin zij meent, dat het algemeen gebruik het
			 spellen op Nederlandsche wijze volstrekt vordert, en die derhalve als
			 onvermijdelijke uitzonderingen op de gegeven regels moeten beschouwd
			 worden. 
		  Wanneer men de woorden der beide eerste klassen vergelijkt, dan ziet
			 men, dat die, welke begrippen uitdrukken, die onder alle rangen en standen der
			 maatschappij gangbaar zijn, een geheel Nederlandsch gewaad hebben aangetrokken;
			 terwijl die, welke hun vreemden vorm onveranderd hebben behouden, slechts bij
			 hoogere standen, in bijzondere kringen, of bij lieden van wetenschappelijke
			 vorming in gebruik zijn. Deze waarneming geeft het richtsnoer aan de hand, dat
			 bij het spellen der bastaardwoorden tot leiddraad strekken kan. Uitdrukkingen,
			 bepaaldelijk meer door hoogere standen gebezigd; benamingen van voorwerpen van
			 weelde; termen, uitsluitend gebruikelijk in wetenschappen, en in kunsten en
			 beroepen die eene wetenschappelijke voorbereiding vereischen, worden geschreven
			 overeenkomstig de boven opgegeven regels. Benamingen daarentegen van
			 alledaagsche voorwerpen; uitdrukkingen van denkbeelden, onder alle standen
			 gangbaar; namen van zaken, voorkomende in ambachten en beroepen door
			 minkundigen uitgeoefend, worden, zooveel de uitspraak het toelaat, op
			 Nederlandsche wijze geschreven. 
		  Wanneer men het gebruik gadeslaat, ziet men, dat het werkelijk
			 doorgaans zóó handelt. Immers men schrijft meestal overeenkomstig
			 de vreemde spelling: dejeuneeren, soupeeren, incommodeeren, receptie,
			 felicitatie, discretie, canapé, candelaber (of candelabre),
			 lorgnet, specerij, vermicelli, macaroni, morilles, philosophie, physica,
			 logica, categorie, maçonnerie, loge, concreet, abstract, scrupel,
			 lancet, pincet, bistouri, crayon, aquarel, pose, silhouet, photographie,
			 tachygraaf enz.; daarentegen dukaat, biljard, biljet, kapel, kapelaan,
			 knaster, kamfer, kapitaal, karakter, karwats, kwartier, kazerne, kasteel,
			 kastelein, likeur, ons (gewicht), kamperfoelie, peterselie, postiljon,
			 praktijk, praktisch, stukadoor, kastrol, karkas, loods, penseel, vermiljoen,
			 traktaatje, traktement enz.  
{==76==} {>>pagina-aanduiding<<}
 
		  174. Eene bijzondere opmerking moet hier gemaakt worden omtrent
			 enkele woorden, die wel tot eene hoogere klasse van denkbeelden behooren, maar
			 eene eigenaardige populariteit hebben verkregen door het veelvuldig gebruik in
			 de poëzie, die uit haren aard afkeerig is van het gebruik van eigenlijk
			 vreemde woorden, als niet passende in den hoogeren stijl. Die woorden derhalve,
			 die in de poëtische taal voor goed zijn aangenomen, zijn daardoor van zelf
			 als Nederlandsche gestempeld. Zoodanige zijn: poëzie of
			 poëzij zelf, porfier, saffier, zéfir of
			 zefíér enz. De analogie zou de vreemde spelling
			 poësie, porphier, sapphier, zephyr of zephier vereischen;
			 doch zij hebben van onze dichters het burgerrecht verkregen, dat hun op de
			 inheemsche spelling aanspraak geeft. 
		  175. Tot de woorden, aan het slot van § 173 genoemd, behooren
			 ook die, welke in onze taal hunne beteekenis gewijzigd hebben, en daardoor
			 inderdaad eigenlijk Nederlandsch geworden zijn. Zoo wordt te recht veelal
			 geschreven: dokter (voor geneesheer), komedie (voor schouwburg),
			 spektakel enz., ofschoon men daarnevens, bij eene andere opvatting der
			 woorden, de echte spelling behoudt in doctor (als wetenschappelijken
			 titel ook in andere faculteiten), comedie (soort van drama), de
			 Spectator, enz. Zoo schijnt het evenzeer raadzaam, kritiek
			 (hachelijk) te onderscheiden van critiek (oordeelkunde) en
			 critisch (oordeelkundig). De onderscheiding moge bij den eersten aanblik
			 eene spitsvondigheid schijnen - en in het gebruik wordt zij zeker tot dusverre
			 niet in acht genomen - toch steunt zij op een wezenlijk beginsel en kan niet
			 onverschillig zijn voor een schrijver, die met oordeel te werk gaat, en een
			 gewijzigden woordvorm te recht aanmerkt als een geschikt middel om den lezer de
			 wijziging van een begrip te doen opmerken. 
		  176. Ten gevolge van den invloed, dien het zoo uiteenloopend gebruik
			 op de woorden uitoefent, is er soms een verschil ontstaan tusschen de spelling
			 der stamwoorden en hunne afleidsels; b.v. bij cánon (regel),
			 canoniek en kanunnik; klasse, classis en classicaal;
			 krediet en credit; koerier en courant; konserf en
			 conservatief; lier en lyrisch; klerk en clericaal;
			 sekuur en securiteit; orgel (οργανον) en organist (minder gewoon
			 orgelist), enz. Vergelijkt men deze en dergelijke verschillen in de
			 spelling, dan ziet men daarin eene nieuwe bevestiging van den boven gestelden
			 regel. 
		  177. Eindelijk nog eene opmerking, die bij het schrijven van enkele
			 woorden in het oog moet gehouden worden. Wij bezigen eenige Latijnsche
			 bastaardwoorden, die in dubbelen vorm in de taal bestaan, maar op twee
			 verschillende wijzen worden geschreven, doordien de eene vorm onmiddellijk uit
			 het Latijn ontleend is, terwijl de andere middellijk uit het Fransch tot ons
			 kwam. In die gevallen is de Latijnsche vorm de wetenschappelijke, de Fransche
			 de gewone en dagelijksche. Hierop grondt zich het verschil in spelling van
			 praesens en present, van praeses en president, van
			 praeparaten en preparatieven, van oeconomie en
			 economie, phoenix en feniks, dioecese en diocese,
			 procurator en procureur, secunde en seconde, 
{==77==} {>>pagina-aanduiding<<}

			 nummer en nommer, fundament en fondement, familie en
			 famielje, subject en sujet (als in: een slecht of
			 gemeen sujet), enz. 
		  178. Ziedaar hetgeen de Redactie, na rijpe overweging, gemeend heeft
			 te moeten vaststellen voor de door haar te volgen spelling, voor zooverre het
			 ingewikkeld en veelbetwist vraagstuk der bastaardwoorden betreft. Zij vleit
			 zich, dat hare beschouwing den lezer de overtuiging zal hebben gegeven, dat men
			 aan den eenen kant ook hier een leidend beginsel kan volgen, in overeenstemming
			 met de algemeene gronden van taal en spelling; maar aan de andere zijde, dat
			 voorschriften, die alles tot in de minste bijzonderheden regelen, hier even
			 onbestaanbaar zijn als overal elders, waar de beslissing van allerlei
			 omstandigheden afhangt en derhalve, in elk bijzonder geval, alleen door oordeel
			 en smaak kan worden bepaald.
		
			
{==78==} {>>pagina-aanduiding<<}

[Misstellingen]
 
		  Het eerste gedeelte van dit werkje lag reeds afgedrukt, toen het
			 volgende nog niet geheel was vastgesteld. Voortgezet onderzoek bracht somtijds
			 eene wijziging in de vroeger gedane keuze. Vandaar dat de praktijk enkele malen
			 in strijd is gebleven met de leer, hetgeen trouwens bij de eerste uitgave van
			 een dergelijk geschrift naauwelijks te vermijden was. Ook zijn door ons bij het
			 herlezen enkele drukfouten opgemerkt. De welwillende lezer gelieve derhalve de
			 volgende misstellingen te verbeteren: 
		   
		  Bl. 1	reg. 3 en 13.	op nieuw	Lees	opnieuw
» 4	» 18. 	wil	»	wil,
» »	» 21.	Zoodoende	»	Zoo doende
» 6	» 17.	hoogst zelden	» 	hoogstzelden
» 8 	» 12.	voortvloeien	» 	voortvloeyen
» 9	 43 no 3.	zoo zeer	» 	zoozeer
» »	laatste regel.	ondoelmatiy	» 	ondoelmatig
» 10	reg.25.	hoogst moeilijk	» 	hoogstmoeilijk
» »	» 32.	ontvloeien	» 	ontvloeyen
»»	34.	beluisteren	» 	beluisteren,
» 11	 24.	gelijk gesteld	» 	gelijkgesteld
» »	» 43.	zoo zeer	» 	zoozeer
» 12	» 8.	even zoo	» 	evenzoo
» »	§ 56 no. 	Begel	» 	Regel
» 13	reg.12 en 13.	zou - zijn	» 	is
» »	laatste regel.	vloeien,	» 	vloeyen,
»14	reg. 4.	vloeien,	» 	vloeyen,
» »	» 9.	zoo verre	» 	zooverre
»17	» 7.	eenigzins	» 	eenigszins
» 20	» 11.	met der woon	» 	metterwoon
» 23	» 25.	Israelie-ten,	» 	Israëlie-ten,
» 28	» 37.	behalven	» 	behalve
»29	» 5.	dunken	» 	dunken,
» »	» 10.	velen	» 	vele
» 32	» 9.	behalven	» 	behalve
» »	» 27.	seherp	» 	scherp
» 39	» 16.	eenigzins	» 	eenigszins
» 40	» 43.	enkel	» 	enkel-
» 44	» 14.	hoogst onwaarschijnlijk,	» 	hoogstonwaarschijnlijk,
»57	» 24.	allerwegen, halverwegen	» 	allerwege, halverwege
»59	» 28.	veertienhondertste	» 	vierhondertste
» 61	» 3.	haart,	» 	kaart,
» 62	» 42.	dnffer,	» 	duffer,
» 63	» 28.	commissionair,	» 	commissionnair,
 
		 
	  
   
