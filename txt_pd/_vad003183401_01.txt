



Vaderlandsche Letteroefeningen 
Jaargang 1834


GEBRUIKT EXEMPLAAR
eigen exemplaar dbnl

ALGEMENE OPMERKINGEN
Dit bestand biedt, behoudens een aantal hierna te noemen ingrepen, een diplomatische weergave van Vaderlandsche Letteroefeningen uit 1834.

Deze jaargang bestaat uit twee delen die in twee banden zijn verschenen. In deze digitale versie is er één bestand van gemaakt.

REDACTIONELE INGREPEN
Op verscheidene plaatsen in de tekst staan accolades die meerdere regels overspannen. Omdat wij dergelijke accolades in deze digitale versie niet goed kunnen weergeven, worden op elke betreffende regel de accolades herhaald. Ook de woorden die eromheen staan worden om misverstanden te voorkomen op iedere regel herhaald.
Op verscheidene plaatsen in de tekst staat een omgekeerde † als nootteken. Dit teken kan in deze digitale versie niet worden weergegeven en is daarom steeds vervangen door ‡.
Deel 2, p. 219: de tekst op deze pagina bestaat alleen uit voetnoottekst van de voorafgaande pagina. De genoemde pagina is hier daarom komen te vervallen.

Bij de omzetting van de gebruikte bron naar deze publicatie in de dbnl is een aantal delen van de tekst niet overgenomen. Hieronder volgen de tekstgedeelten die wel in het origineel voorkomen maar hier uit de lopende tekst zijn weggelaten. Ook de blanco pagina's (deel 1 p. II, IV, deel 2 p. II, IV) zijn niet opgenomen in de lopende tekst.

[deel 1, pagina I]
BOEKBESCHOUWING,

VOOR

1834.

[deel 1, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.
EERSTE STUK.
VOOR
1834.
BOEKBESCHOUWING.
Te AMSTERDAM, bij G.S. LEENEMAN van der KROE
en
J.W. IJNTEMA.
1834.

[deel 1, pagina 709]
REGISTER

VAN DE

BOEKBESCHOUWING.
A.
Aa, (C.P.E. Robidé van der) Losse Bladen, 1ste D. Amst. bij G.J.A. Beijerinck.	131
Aanhangsel op het Algemeen Woordenboek van Kunsten en Wetenschappen. A-B. Nijm. bij J.F. Thieme.	594
Abbring, (H.J.) Maurits van Werdenberg. Gron. bij W. Zuidema.	27
- Weemoedstoonen. Gron. bij W.v. Boekeren.	443
Adriaan, (M.) De Schijndoode. Amst. bij J.C.v. Kesteren.	706
Almanak, (Nederlandsche Muzen-) voor 1834. Amst. bij J. Immerzeel, Jun.	44
- (Alg. Inhoud van den) van 1819-1833. Amst. bij J. Immerzeel, Jun.	44
- voor het Schoone en Goede, voor 1834. Amst. bij G.J.A. Beijerinck.	44
- (Nederlandsche Volks-) voor 1834. Amst. bij H. Frijlink.	44
- (Nederlandsche Anekdoten-) voor 1834. Fran. bij G. IJpma.	44
- voor Hollandsche Blijgeestigen. 1834. Amst. bij Brest v. Kempen.	136
- voor Blijgeestigen. 1834. Amst. bij de Gebr. Diederichs.	136
- (Groninger Studenten-) voor 1834. Gron. bij W.v. Boekeren.	136
- voor de Jeugd. 1835. Amst. bij G.J.A. Beijerinck.	680
Andreae, (P.J.) Dissertatio. Amst. apud. A. Zweesaardt.	101
Andriessen, (J.) Deugd en Godsdienstzin. 's Hag. bij A. Kloots.	448
Ankeren, (Van Koetsveld van) Onrust en Vertwijfeling. Tooneelspel. Utr. bij N.v.d. Monde.	213
Antwoord, enz. (Ernstig) Gron. bij M. Smit.	687
Aubigné, (J.H. Merle d') Kerkredenen. Amst. bij J. Immerzeel, Jun.	321


[deel 1, pagina 710]
B.
Bakker, (J.A.) Voorlezingen. IIde D. Rott. bij L. Vermeer.	520
Bartels, (F.) De Luikenaar. Amst. bij L.v.d. Vinne.	575
Bedenkingen over de Ontboezeming van R. Engels. Gron. bij M. Smit.	389
Behrns, (J.H.) Nieuwe Hoogduitsche Spraakleer. Fran. bij G. IJpma.	26
Bekeeringsgeschiedenissen. (Twee) Gron. bij M. Smit.	135
Beproevingen (De) van M. Lyndsay. II Deelen. Gron. bij W.v. Boekeren.	225
Bergh, (H. van den) Poésies. Breda, chez W.A. Oukoop.	400
Bergman, (J.T.) Hugo Grotius, de veritate Relig. Christ. Vol. 1. Lugd. Bat. apud. C.G. Menzel etc.	236
Bergsma, (C.A.) Verhandeling over de Gelei. Utr. bij J.G.v. Terveen en Zoon.	114
Berigten, betreffende de Cholera te Amsterdam, enz. III-Vde of 1. St. Amst. bij C.G. Sulpke.	419
Berquin, (A.) Sandfort en Merton. Amst. bij G. Portielje.	319
Bilderdijk, (W.) Geschiedenis des Vaderlands. IIde D. Amst. bij P. Meijer Warnars.	162
- IIIde D.	423
- IVde D.	599
- Nalezingen. IIde D. Amst. bij J. Immerzeel, Jun.	176
- Ondergang der Eerste Wereld. I-Vde Zang. Leeuw, bij G.T.N. Suringar.	468
- (K.W.) Nagelaten Gedichten. Leeuw. bij G.T.N. Suringar.	256
Bill, regelende de Afschaffing der Slavernij. Amst. bij de Gebr. Diederichs.	268
Blair, (H.) Lessen over de Redekunst. Iste D. Gron. bij J. Oomkens.	75
Blumauer, (K.) De vertellende Grootvader. Dev. bij A.J.v.d. Sigtenhorst.	631
Borneman, (N.) De algemeene Bededag. Sneek, bij P. Joling, Oz.	688
Bouman, (K.H.) Verspreide Gedichten. Gron. bij R.J. Schierbeek.	484
Bremi, (J.H.) Cornelius Nepos. Zaltb. bij J. Noman en Zoon.	490
Brief van Do. B. van Willes aan den Redacteur.	138


[deel 1, pagina 711]
Brieven van een' Afgestorvene. Iste en IIde D. Haarl. bij de Erven F. Bohn.	71
- IIIde en IVde of laatste D.	660
- over de Nederl. Herv. Kerk. Leeuw, bij J.W. Brouwer.	459
Broek, (L. van den) De Batavieren. Leeuw, bij H.C. Schetsberg.	391
- Nieuwe Gedichten. Rott. bij M. Wijt en Zonen.	525
Brouwer, (L. Meijer) Noodige Waarschuwing. Gron. bij J. Römelingh.	110
Brouwer, Pz. (P.) Nasporingen. Leeuw. bij L. Schierbeek.	479
Brouwer, (P. van Limburg) Essai sur Pindare. Brux.	697
Bruinier, (J.B.H.) Proeve eener Voorlezing. Leeuw. bij H.C. Schetsberg.	516
Bulwer, (E.L.) Eugenius Aram. III Deelen. Amst. bij H. Frijlink.	680
Bunjan, (J.) Eens Christens Reize naar de Eeuwigheid, Gron. bij P.S. Barghoorn.	238
Bijdrage over het Huwelijk der R. Geestelijken. Amst. bij J.C.v. Kesteren.	343
- tot de Nat. Gesch. No. 1. Nijm. bij D.J. Haspels.	512

C.

Caillié, (R.A.) Dagverhaal. II Deelen. Haarl. bij de Wed. A. Loosjes, Pz.	160
Cappelle, (A.G. van) P. Terentii Afri Comoediae. Amst. apud J.H. Stumpe.	228
Chijs, (P.O. van der) Tijdschrift. IIde en IIIde St. Leid. bij J.C. Cijfveer.	254
- IVde en Vde St.	664
Clavareau, (A.) Les Femmes. Maestr. chez F. Bury-Lefebvre.	95
Cocheret, (J.D.) Proeve eener Inleiding, enz. Amst. bij de Erven H. Gartman.	316
Cock, (H. de) Besluiten van de Nat. Dordr. Synode. Veend. bij T.E. Mulder.	185
- Verdediging, enz. Gron. bij J.H. Bolt.	185
Cooper, De laatste der Mohikanen. II Deelen. Leid. bij C.C.v.d. Hoek.	35


[deel 1, pagina 712]
Costa, (I. da) Inleiding tot Voorlezingen. Amst. bij J.H. den Ouden.	334
Coulon, (J. Vitringa) Statistiek en Geneeskundig Berigt. Leeuw. bij J.W. Brouwer.	21
Crie, (T. M') Geschiedenis der Hervorming in Italië. Dordr. bij F. Boekee.	476

D.
Dag- en Nachtstukken. II Deelen. Leeuw, bij Steenbergen v. Goor.	224
Denkbeelden (Eenige) over het Schoone, enz. Leid. bij Haak en Comp.	667
Doodstraf (Het Beginsel der) getoetst. Amst. bij G.J.A. Beijerinck.	170
Dorper, (E.M.) Gods Voorzienigheid. Amst. bij Schalekamp en v.d. Grampel.	196
Drieling, (F.H.C.) Aanteekeningen, enz. Utr. bij N.v.d. Monde.	162
Dijk, (J. van) Nagelatene Schriften. Iste D. Amst. bij Schalekamp en v.d. Grampel.	481
E.
Ebersberg, De Mensch en het Geld. Alkm. bij J.A.M.W. le Sage ten Broek.	206
- De Jongeling in de Wereld. Amst. bij L.v.d. Vinne.	446
Eekma, (B.) De Circulaire van 26 Julij 1832 getoetst. Winsch. bij H.V. Huisingh.	549
Eer en Trouw, enz. II Deelen. 's Hag. bij A. Kloots.	620
Ehrenreich, De twee Vendéërs. Alkm. bij J.A.M.W. le Sage ten Broek.	364
Engelen, (A.W.) Dichterlijke Brief. Gron. bij W.v. Boekeren.	124
Engels, (R.) Ontboezeming. Gron. bij R.J. Schierbeek.	282
Erflied (Het) onzer Vaderen. 's Hag. bij G. Vervloet.	400
Escury, (Collot d') Hollands Roem, enz. Vde D. 's Hag. en Amst. bij de Gebr. v. Cleef.	649
Eysinga, (P.P. Roorda van) De stomme Getuige van het menschelijk hart. Amst. bij J.v.d. Hey en Zoon.	134
F.
Fakkel. (De) VIIde Jaarg. Rott. bij Mensing en v. Westreenen.	523
Feen, (Z.H. van der) Waarschuwend Onderrigt. Iste en IIde Les. Amst. bij J.H. den Ouden.	134


[deel 1, pagina 713]
Feisser, (J.E.) Jezus Christus, enz. Gron. bij W.v. Boekeren.	585
Fockema, (D.) Proeven. Leeuw. bij J.W. Brouwer.	696
Folmer, (H.) Proeve, enz. Gron. bij R.J. Schierbeek.	414
Foppe, (H.J.) De Fortuinzoeker. Blijspel. Amst. bij J. Immerzeel, Jun.	616
Friesch Jierboeckjen foar it jier 1834. Lieauw. by G.T.N. Suringar.	621
G.
Gedachten over den Handel. Amst. bij J. Guykens.	218
Gedenkwaardigheden van de Hertogin van Berry. Zaltb. bij J. Noman en Zoon.	390
Gedenkzuil voor W. Bilderdijk. Amst. bij M. Westerman en Zoon.	623
Gelder, (J.J. de) Korte Schets der Mythologie. 's Hag. en Amst. bij de Gebr. v. Cleef.	227
Gelpke, (F.C.) Vindiciae Originis Paulinae ad Hebr. Epist. Lugd. Bat. apud S. et J. Luchtmans.	273
Gérard, Godsvrucht en Ongeloof, enz. II Deelen. Leeuw. bij J.W. Brouwer.	444
Geschiedenis (Geheime) van het Petersburgsche Hof. Leeuw. bij Steenbergen v. Goor.	293
Glasius, (B.) Geschied. der Christ. Kerk vóór de Hervorming. Iste D. Leid. bij S. en J. Luchtmans.	577
Goedkoop, (W.) Dissertatio. Lugd. Bat. apud C.G. Menzel.	316
Graaff, (N. de) Godsdienst en Christendom. Amst. bij W. Brave, Jun.	58
Grevelink, (P.W.A.) Specimen. Lugd. Bat. apud J.C. Cijfveer.	218
Gronovii (J.F.) Notae in Terentium. Amst. apud L.v.d. Vinne.	292
Groot, (P. Hofstede de) Gedachten. Gron. bij M. Smii.	193
- Tweede Druk.	687
H.
Hahnemann, (S.) Geest der Homöopathische Geneesleer. Winsch. bij H.V. Huisingh.	591
Hall, (F.A. van) Verdediging van de Onafhankelijkheid des Handels. Amst. bij de Erven H. Gartman.	439
Handboekje voor Patentpligtigen. Amst. bij de Gebr. v. Cleef.	364
Hauff, (W.) Uitgelezene Verhalen. Dev. bij J. de Lange.	490


[deel 1, pagina 714]
Hazelhoff, (A.) Tijdkorter voor 1834. Gron. bij A. Hazelhoff.	136
Hecker, (J.F.C.) De Danswoede. Amst. bij C.G. Sulpke.	68
Hengel, (W.A. van) Nieuwe Leerredenen. IIde D. Amst. bij J.v.d. Hey en Zoon.	229
Herbig, (F.) De arme Luitenant. II Deelen. Leeuw. bij H.C. Schetsberg.	225
Heringa, Eliza'sz. (J.) Berigt aangaande zeven Stellingen. Utr. bij J.G.v. Terveen en Zoon.	497
Historie, (Nat.) of Beschr. der Zoogdieren. Iste D. Nijm. bij D.J. Haspels.	512
Hoeven, (J. van der) Handboek der Dierkunde. IIden D. 2de St. Amst. bij C.G. Sulpke.	377
Hogendorp, (C.S.W. Grave van) Beschouwing der Nederl. Bezittingen in O.I. Amst. bij C.G. Sulpke.	115
Hongarije zoo als het is, enz. Fran. bij G. IJpma.	661
Hoogendorp, (M.) De Evangelische Gezangen getoetst. Leid. bij C.C.v.d. Hoek.	414
Hoogvliet, (J.M.) Antiquitatum Graecarum brevis Descriptio. Delft, bij B. Bruins, enz.	291
Hüffell, (L.) Het Protestantsch Leeraarsambt. Isten D. Iste St. Gron. bij R.J. Schierbeek.	1
- Brieven over de Onsterfelijkheid. Gron. bij M. Smit.	464
Hugo, (V.) Fragment over de Doodstraf. Gron. bij W.v. Boekeren.	94
Huisgezin. (Het vervolgde) Rott. bij Mensing en v. Westreenen.	705
Hull, (W. van den) Proeve eener Geschiedenis. onzer Stamouders. Haarl. bij de Erven F. Bohn.	669
- Een woord aan Onderwijzers, enz. Gron. bij M. Smit.	669

I. en J.

Jacobs, (F.) Verhalen. Kamp. bij K.v. Hulst.	405
Jager, (A. de) Taalkundig Magazijn. Iste St. Rott. bij T.J. Wijnhoven Hendriksen.	401
Janssen, (L.J.F.) Grafheuvelen der oude Germanen. Arnh. bij I.A. Nijhoff.	479
Iets over H. de Cock. Gron. bij N. Folkers.	687
Inchbald, De eerste Bruidsdag. Blijspel. Amst. bij M. Westerman en Zoon.	495
Jorritsma, (T.A.) Spruw in verband met Huiduitslag. Amst. bij A. Vink.	23


[deel 1, pagina 715]
K.
Kalckhoff, (J.G.C.) Verschillende Gedachten. Zutph. bij W.C. Wansleven.	333
Kampen, (N.G. van) Geschiedenis der Nederlanders buiten Europa. IIIden D. 2de of l. St. Haarl. bij de Erven F. Bohn.	607
- Gedenkboek. Haarl. bij de Erven F. Bohn.	656
Kemp, (C.M. van der) De Eere der Nederl. Herv. Kerk gehandhaafd. IIde D. Rott. bij de Wed. v.d. Meer en Verbruggen.	365 en 409
Kerkhoven, (T.J.) De Tweelingzusters. Blijspel. Amst. bij J. Immerzeel, Jun.	616
Klok, (J.) De Evangelische Gezangen getoetst. Gron. bij J.H. Bolt.	184
Kluizenaar, (De) of de Rotsen van Calabrië. Amst. bij J.C.v. Kesteren.	447
Körner, (T.) Lier en Zwaard. Amst. bij de Erven H. Gartman.	487
Koster, (P.) De Zelfopoffering van A. Hambroek. 's Hag. bij J.P. Beekman, Hz.	563
Kritiek van de Vaderl. Letteroef. No. I. Zwolle, bij J. Zeehuisen.	242
Kruse, (L.) Het Judasbeeld, enz. Haarl. bij de Erven F. Bohn.	535
Kuyper, Gz. (H.) De Wapenschouw. Delft, bij de Erven A. Sterck.	94
- Neêrlands Toekomst. 's Hag. bij G. Vervloet.	451
Kwantes, (J.) Beknopte Schets der Alg. Geschied. Amst. bij J.C.v. Kesteren.	561
L.
Laat ons de waarheid in liefde betrachten. Fran. bij G. IJpma.	148
Lamennais, (De) Woorden van een' Geloovige. Utr. bij C.v.d. Post, Jr.	640
Laurman, (M.T.) De Dweeper. Fran. bij G. IJpma.	148
Lavaler, (J.C.) Brieven aan Jongelingen. Amst. bij J. Aarinksen.	446
Leer (De) van Gods Voorzienigheid. Arnh. bij I.A. Nijhoff.	537
Leerwijze der Schrijfkunst. Nijm. bij J.F. Thieme.	39
Leibrock, (A.) De Geestentoren. Gron. bij J. Römelingh.	315
Lennep, (J. van) Saffo. Zangspel. Amst. bij P. Meijer Warnars.	262


[deel 1, pagina 716]
Libry Bagnano, (G.) De l'Autocratie de la Presse, etc. à la Haye, chez A.J.v. Weelden.	696
Licht en Duisternis. Amst. bij G.J.A. Beijerinck.	355
Linden, (J. van der) Bijdragen. No. I en II. Gron. bij W.v. Boekeren.	192
Lipman, (S.P.) Geschied. van de Staatk. der Mogendheden. IIde D. Zutph. bij W.J. Thieme.	428
Loncq, (G.J.) Dissertatio. Rott. apud Vid. v.d. Meer en Verbruggen.	155
Luther, (M.) De kracht enz. van Christus' Opstanding. Rott. bij de Wed. v.d. Meer en Verbruggen.	415
M.
Magazijn (Nederlandsch) van Romans en Verhalen. Iste D. Amst. bij G.A.J. Beijerinck.	346
Malan, (C.) De dood van den oudsten Zoon. Breda, bij F.P. Sterk.	707
Man, (J.W.E. de) Therapia Generalis Physiologica. Harderw. bij F. Barends.	246
Martine, (A. de la) Het kind bij zijn ontwaken. Breda, bij F.P. Sterk.	442
- (Antwoord van) Breda, bij F.P. Sterk.	441
Matthes, J. Cz., (H.J.) Aanteekeningen op Nepos. Zaltb. bij J. Noman en Zoon.	490
Meesters, (P.) Mislukte Aanval op Staatsvlaanderen. Amst. bij J.C.v. Kesteren.	407
Meijer, (J.P.) Lord Byron op het Eiland Grossa. Amst. bij L.v. Es.	135
Mises, Bewijs, dat de Maan uit Iodium bestaat. Leid. bij J.C. Cijfveer.	647
- Lofrede op de Genees- en Natuurkunde. Amst. bij H. Frijlink.	647
Modderman, (A.) Bloemlezing uit de Fabelen enz. van G.C. Pfeffel. Gron. bij W.v. Boekeren.	571
Moens, (P.) Willem en Ada. Leid. bij H.v. Oorde.	573
- Vijf Verhalen. Haarl. bij de Wed. A. Loosjes, Pz.	705
Muston, (C.R.) Herleven en herkennen. Rott. bij de Wed. v.d. Meer en Verbruggen.	681
N.
Naberigt wegens de Recensie der Gedichten van Withuys.	452
Napoleon en Laura. Amst. bij J. Guykens.	356
Nassau, (H.J.) Historische Proeve. Gron. bij J. Römelingh.	472


[deel 1, pagina 717]
Nienhuis, (H.) Voorlezing omtrent de Wetgeving. Gron. bij J. Oomkens.	470
Numan, (C. Star) Aanspraken, enz. Utr. bij N.v.d. Monde.	170
Nijhoff, (J.L.) Twaalftal Leerredenen. Arnh. bij P. Nijhoff.	141
- (I.A.) Gedenkw. uit de Geschied. van Gelderland. IIde D. Arnh. bij P. Nijhoff.	203
- (J.) Koning Willem I enz. Arnh. bij C.A. Thieme.	441
O.
Oldhuis, (B.W.A.E. Sloet van) Antigonus. Treurspel. Utr. bij N.v.d. Monde.	213
Onbezwekene Gehechtheid en Trouw. 's Hag. bij A. Kloots.	351
Onderhoud (Gezellig) voor den beschaafden stand. 's Hag. bij A. Kloots.	405
Onderrigt en Raad van een' Vader. Utr. bij J.G.v. Terveen en Zoon.	489
Oordeel niet vóór het tijd is! Arnh. bij C.A. Thieme.	184
Oostkamp, (J.A.) Geschied. van de Provincie Overijssel. III Stukjes. Zwolle, bij J.L. Zeehuisen.	317
Orden, (G. van) Handleiding, enz. IIde of l. D. Zaand. bij J. Groot en Comp.	382
- Bijdragen, enz. IVde Cahier. Zaand. bij J. Groot en Comp.	382
Ortolan, (E) Wederwoorden. Zaltb. bij J. Noman en Zoon.	640
Oudemans, (A.C.) Het Leven, enz. van Prins Maurits. Amst. bij Schalekamp en v.d. Grampel.	495
Overdenkingen over de Staatkunde van Grootbrittanje. Alkm. bij J.A.M.W. le Sage ten Broek.	390

P.
Palm, (J.H. van der) Bijbel voor de Jeugd. XXIIste St. Leid. bij D. du Mortier en Zoon.	372
Penon, (J) Dichtstukjes. Gron. bij J. Oomkens.	613
Peppler, (F.) Tafereel mijner Krijgsgevangenschap. Gorinch. bij J. Noorduyn.	34
Petiscus, (A.H.) De Slagtoffers van Volksberoeringen. 's Hag. bij A. Kloots.	184
Pfeiffer, (S.F.) Reizen enz. in Algiers. Leeuw. bij L. Schierbeek.	677
Pichler, (C.) Korte Verhalen. Gron. bij W. Zuidema.	450


[deel 1, pagina 718]
Polonais (Les) en Prusse. à la Haye, chez G. Vervloet.	95
Poolsche Broeders. (De) Leid. bij C.C.v.d. Hoek.	97
Poortugael, (D.J. den Beer) Vaderlandsche Gedichten. Leid. bij C.C.v.d. Hoek.	268
Porto-franco (Het) toegepast, enz. 's Hag. en Amst. bij de Gebr. v. Cleef.	439
Posthumus, (R.) Het St. Simonisme en Christendom, enz. Gron. bij J. Oomkens.	688
Proeve van een Woordenboek. Zutph. bij W.J. Thieme.	93
- eener wijsg. Besch. van het Christendom. Haarl. bij de Erven F. Bohn.	609
Protestantsch- (De) Evangelische Kerk. Amst. bij J.C.v. Kesteren.	414
Puchelt, (F.A.B.) Het Aderenstelsel in deszelfs ziekelijken toestand. Amst. bij J.H. Laarman.	467
Püllenberg, (J.) Redekunst. Leid. bij S. en J. Luchtmans.	558
R.

Raadgevingen, enz. (Vriendelijke) Gron. bij W. Zuidema.	148
Raven, Hz. (T.) Gedichtjes voor Kinderen. Appingadam, bij J. Mekel.	571
Rebs, (C.G.) Het Leven en de School. Dev. bij A.J.v.d. Sigtenhorst.	172
Reddingius, (G. Benthem) Onderzoek naar J.C. Gron. bij W. Zuidema.	633
Reesema, (A.S.v.) Redevoering. Rott. bij J.v. Baalen.	113
Reinhard, (F.V.) Leerredenen over de Voorzienigheid. Zwolle, bij M. Brinkman de Vri.	508
- Zamenstel der Christelijke Zedekunde. IXde of l. D. Dev. bij A.J.v.d. Sigtenhorst enz.	559
Reisavonturen. (Merkwaardige) Amst. bij H. Frijlink.	224
Reneman, (A.D.) Mijne Suspensie als Procureur. Sneek, bij P. Joling, Oz.	612
Renneville, (De) Verhalen voor mijnen Zoon. Dev. bij A.J.v.d. Sigtenhorst.	631
- voor mijne Dochter. Bij denzelfden.	632
Roll, (J.M.L.) Leerrede. Amst. bij ten Brink en de Vries.	415
Roy, (J.J. le) Een woord ter behartiging. Rott. bij de Wed. v.d. Meer en Verbruggen.	148
- Broederlijke Teregtwijzing. Amst. bij A.B. Saakes.	414


[deel 1, pagina 719]
Russa, (D.) Jom Kipoer. Amst. bij J.C.v. Kesteren.	225

S.

Sartorius, (F.H.) Cholera Morbus. Amst. bij de Gebr. Diederichs.	71
Satan's Nederlaag op Golgotha. 's Hag. bij A.J.v. Weelden.	128
Schauburg, (A.C. Snouckaert van) Essai sur les Ministres publics. à la Haye etc. chez les Frères v. Cleef.	296
Scheltema, (J.) Geschied- en Letterk. Mengelwerk. Vden D. 2de St. Utr. bij J.G.v. Terveen en Zoon.	552
Schibboleth en Sibboleth! Leeuw. bij L. Schierbeek.	679
Schleurholtz, (H.U.) Proeve over de Verbeeldingskracht. Gron. bij A. Hazelhoff.	338
Schmid, (C.) Bijbel voor Kinderen. 1ste St. Amst. bij ten Brink en de Vries.	644
Schotel, (G.D.J.) Leven enz. van C. van Alkemade en P. van der Schelling. Breda, bij F.P. Sterk.	199
Schut, (J.E.) Galama. Amst. bij J.C.v. Kesteren.	97
- Lotgevallen van Ezechiël. Amst. bij denzelfden.	575
Scott, (W.) Ivanhoe. III Deelen. Tweede Druk. Gron. bij W.v. Boekeren.	216
Scribe, (E.) Bertram en Raton. Tooneelspel. 's Hag. bij G. Vervloet.	535
Segur, (De) Geschiedenis der Joden. Arnh. bij C.A. Thieme.	702
Senden, (G.H. van) Iets aan en over J.L. Nijhoff. Zwolle, bij J. Zeehuisen, Jun.	60
Siegenbeek, (M.) Geschied. der Leidsche Hoogeschool. IIde D. Leid. bij S. en J. Luchtmans.	25
Sifflé, (A.F.) Filips van Egmond. Treurspel. Middelb. bij de Gebr. Abrahams.	177
Someren, (R.H. van) Over het Volkslied Wilhelmus, enz. Utr. bij L.E. Bosch.	701
Sommer, (J.G.) Verscheidenheden, enz. II Deelen. Amst. bij ten Brink en de Vries.	556
Sonsbeeck, (H. van) Aanmerkingen. Zwolle, bij H. Asz. Doijer.	380
Sonstral, (J.H.) Jezus Opstanding. Amst. bij J. Guykens.	49 en 104
Spall, (T. van) Een Huiselijk Tafereel, enz. 's Hag. bij A. Kloots.	223


[deel 1, pagina 720]
Spall, (T. van) Gustaaf Rijzing enz. 's Hag. bij A. Kloots.	312
- De onechte Dochter. 's Hag. bij denzelfden.	449
Spieker, (C.W.) Christelijke Morgen- en Avondoverdenkingen. II Deelen. Haarl. bij de Wed. A. Loosjes, Pz.	545
Spindler, (C.) Zomervruchten. Amst. bij C.L. Schleijer.	224
- De Invalide. III Deelen. Haarl. bij de Wed. A. Loosjes, Pz.	403
- Vriend Pilgram. Fran. bij G. IJpma.	492
Spoorweg (De ijzeren) verdedigd. Amst. bij v. Meurs en Comp.	439
Staring, (A.C.W.) Winterloof. 's Hag. bij J. Immerzeel, Jun.	613
Steenhoff, (G.) Aanprijzing van Evang. Gezangen. Oudewater, bij S.D. Schouten.	687
Steven, (W.) The History of the Scottish Church. Rott. bij de Wed. v.d. Meer en Verbruggen.	13
Story, (J.J.) Treurig Lot, hem toebereid. Leid. bij L. Herdingh en Zoon.	677
Strehler, Bijzonderheden wegens Batavia. Haarl. bij de Wed. A. Loosjes, Pz.	115

T.

Taal eens Christens. (De) Te Nijmegen, bij C.A. Vieweg.	641
Teregtwijzing. (Minzame)	632
Thouars, (De) Zriny. Treurspel. Gorinch. bij J. Noorduyn.	210
Tien jaren gevangenis, enz. Amst. bij J.C.v. Kesteren.	314
Timmer, (H.) Zamenspraken. Gron. bij W. Zuidema.	687
Tomas, (H.) Opwekking. 's Hag. bij J.W. ten Hagen.	465
Tranen eener R.K. Huismoeder. Utr. bij N.v.d. Monde.	345
Trelawney's Avonturen in Oost-Indië. III Deelen. Amst. bij H. Frijlink.	205
Tribut de Regrets payé à L.F. Verenet. Amst. chez C.A. Spin.	698
Trollope, Zeden enz. der Noord-Amerikanen. II Deelen. Haarl. bij de Wed. A. Loosjes, Pz.	556
Tromlitz, (A. van) Vaderlandsliefde en Heldenmoed. Amst. bij J.C.v. Kesteren.	405


[deel 1, pagina 721]
Tydeman, (P.H.) Lofrede op F. Hemsterhuis. Leid. bij S. en J. Luchtmans.	694
Tijdschrift. (Regtskundig) Iste Jaarg. No. 1 en 2. Breda, bij Broese en Comp.	169
U.
Uilkens, (J. Koning) Specimen. Gron. apud R.J. Schierbeek.	380
Uitboezeming van Biervliets Burgerij. Middelb. bij J. Moens en Zoon.	319
V.
Veen, (A.J. van der) Leerrede. Heerenv. bij F. Hessel.	112
Velden, (P. van) Drietal Leerredenen. Leeuw. bij L. Schierbeek.	370
Verhaal van de Citadel van Antwerpen. Zaltb. bij J. Noman en Zoon.	390
Verhaal van den Overgang van Meldegg. Amst. bij W. Brave, Jun.	510
Verhalen. (Historisch-romantische) Amst. bij H. Bakker, Cz.	405
- (Zes Nederduitsche) Amst. bij ten Brink en de Vries.	631
- (Zedelijke) enz. Dev. bij A.J.v.d. Sigtenhorst.	632
Verhandelingen van het Bataviaasch Genootschap. XIIIde en XIVde D. Batavia, ter Landsdrukkerij.	286
Verkade, (P.) Muntboek. 3de en 4de Aflev. Delft, bij de Erven A. Sterck.	295
Vervolg op Martinet's Katechismus der Natuur. Vden D. Iste en 2de St. Zaltb. bij J. Noman en Zoon.	512
Verwey, (W.) De Lijkzang van David. Gron. bij R.J. Schierbeek.	453
Violette (La) à la Haye, chez J.P. Beekman, Hz.	95
Visscher, (L.G.) Chronologisch Overzigt, enz. Iste en 2de Aflev. Utr. bij C.v.d. Post, Jr.	390
- Toelichtingen tot hetzelve.	390
Volksvertellingen en Legenden. Rott. bij A.F.H. Smit.	272
Vondeling, (De) of Liefde en Pligt. II Deelen. Amst. bij J.C.v. Kesteren.	575
Voorschriften. (Kalligraphische) Iste en 2de Aflev. Gron. bij J. Oomkens.	130
Vriendelijke Vraag, enz. Gron. bij H. Eekhoff, Hz.	687
- beantwoord. Gron. bij J. Oomkens.	687


[deel 1, pagina 722]
Vries, ( J. van Ouwerkerk de) Handel en Nijverheid. Amst. bij ten Brink en de Vries.	439
Vijver, (C. van der) Lees- en Leerboek. Amst. bij H. Bakker, Cz.	320

W.

Weddik, (B.T. Lublink) Pandora. Iste St. Amst. bij G.J.A. Beijerinck.	251 en 297
- IIde St.	567
Wederlegging, enz. (Geene) Amst. bij J.C.v. Kesteren.	344
Wederwaardigheden (De) des Levens. 's Hag. bij A. Kloots.	216
Westerman, (M.) Cosmos de Medicis. Treurspel. Amst. bij M. Westerman en Zoon enz.	358
Wette, (W.L.M. de) Hendrik Melchthal, enz. II Deelen. Gron. bij W.v. Boekeren.	531
Wien zult gij gelooven? Gron. bij M. Smit.	148
Willemssen, (R.) Hoogduitsche Spraakkunst. Breda, bij F.P. Sterk.	26
Wiselius, (S.I.) Nieuwe Dichtbundel. Amst. bij de Erven H. Gartman.	80
Withuys, (C.G.) Gedichten. Iste D. Amst. bij G.J.A. Beijerinck.	300
Woord (Een) aan eenen Anticriticus.	99
- (Eenv.) over de Godsd. Twisten, Rott. bij J.v. Baalen.	385
- (Welmeenend) aan de Verdedigers des Vaderlands. Utr. bij J.G.v. Terveen en Zoon.	612
Wijk, Jacz. (R. van) Disputatio Literaria. 's Hag. bij S. de Visser.	250
- Rsz. (J. van) De Oppervlakte der Aarde. Kamp. bij K.v. Hulst.	316

Y.

Ypey, (A.) Beknopte Geschiedenis der Nederl. Taal. IIde D. Gron. bij J. Oomkens.	340
Yriarte, (T. de) Letterkundige Fabelen. Amst. bij G. Portielje.	216
Z.

Zimmermann, (J.G. von) Over de Ondervinding in de Geneeskunde. IIde D. Leid. bij J.C. Cijfveer.	374


[deel 1, pagina 723]
VADERLANDSCHE LETTEROEFENINGEN,

voor

1834.
I.

VADERLANDSCHE LETTEROEFENINGEN,

voor
1834.
II.

VADERLANDSCHE LETTEROEFENINGEN,

voor

1834.
I.

VADERLANDSCHE LETTEROEFENINGEN,

voor

1834.
II.
VADERLANDSCHE LETTEROEFENINGEN,

voor

1834.
I.

VADERLANDSCHE LETTEROEFENINGEN,

voor

1834.
II.

[deel 2, pagina I]
MENGELWERK,

voor

1834.

[deel 2, pagina III]

{== afbeelding 	==} {>>afbeelding<<}
    

VADERLANDSCHE
LETTEROEFENINGEN,
OF
TIJDSCHRIFT
VAN
KUNSTEN EN WETENSCHAPPEN,
WAARIN DE
BOEKEN en SCHRIFTEN,
DIE DAGELIJKS IN ONS VADERLAND EN ELDERS UITKOMEN, OORDEELKUNDIG TEVENS EN VRIJMOEDIG VERHANDELD WORDEN.
BENEVENS
MENGELWERK,
tot Fraaije Letteren, Kunsten en Wetenschappen, betrekkelijk.

TWEEDE STUK.
VOOR
1834.
MENGELWERK.

Te AMSTERDAM, bij
G.S. LEENEMAN van der KROE

en

J.W. IJNTEMA.
1834.

[deel 2, pagina V]
INHOUD

VAN HET

MENGELWERK.
Gedachten bij den aanvang des Jaars.	Bl. 1
Mensch- en Zedekundige Beschouwing der Geschiedenis van kaspar hauser. Door n. swart.	5
De IJzeren Spoorweg van St. Etienne naar Lyon.	20
Mislukte Proeve van een' Psychischen Barometer.	30
Nieuwere Bijzonderheden, wegens Moskou.	37
Vergelijking der Magt van Portugal en Nederland in 1648.	41
Herinnering. Naar thomas moore. Door b.t. lublink weddik. Dichtstukje.	42
De Koekoek en de Musschen. Eene Fabel.	43
De Kabaal. Door g.h. nagel. Dichtstukje.	44
De Stoomballon. Door j.w. ijntema. Dichtstukje.	45
Verhandeling, over Vrouwe k.w. bilderdijk, beschouwd als Kinderdichteres. Door k. sybrandi.	49
Treurige Verschijnselen in eenige Oorden van Noord-Amerika.	68
Het Leven is iets ernstigs. Door M.J.	73
Duitsche Schrijvers, met Fransch-Engelsche Brillen. Door a.c.w. staring.	79
Ontzettende Menigte van Ratten te Parijs.	80
Kleine Bijdrage tot de Natuurlijke Historie. Door j.c. honigh.	82
Het Vloo-Proces.	83
Heldenmoed van eenen Jezuit.	91
Neêrlands Koning.	92
Verkettering. Door a.c.w. staring.	94
Het aardsche Leven van den Kunstenaar. Naar göthe. Door b.t. lublink weddik.	94
Kerkeraads Vergadering.	96
Voorlezing, over de verscheidene Uitleggingen, welke aan Woorden of Zaken kunnen worden gegeven, gehouden te Gouda, door L.	97
Iets, rakende Jonkheer rogier gerard van polanen.	116


[deel 2, pagina VI]
Iets, aangaande het vermeende Grafschrift van margarita, Dochter van maximiliaan van oostenrijk.	118
De Homöopathische Geneeswijze.	120
Een woord, naar aanleiding van het stukje: Zou het Lager Onderwijs ook nog iets te wenschen overlaten?	126
Karakterkunde. Door b.t.l.w.	133
Wederklank van eene Ode aan bilderdijk.	140
De Parijzenaar in den Schouwburg, bij de vertooning van een stuk van victor hugo.	143
Eigen Vonnis.	145
Kinderlijke Zin.	145
Afscheidgroet aan de Afgevaardigden der Afdeelingen van het Nederlandsch Genootschap: Tot Zedelijke Verbetering der Gevangenen, door w.h. warnsinck, bz.	146
Tranen.	147
De Donau. Door a. deenik.	148
Op eenen Dichter, die andere Dichters in dichtmaat hekelt.	148
De Kraai en de Slak.	148
Over den waren Liberaal als Burger. Voorlezing, door j. boeke, Leeraar der Vereenigde Doopsgezinde Gemeente te Amsterdam.	149
De Tarentula.	170
Aankomst van napoleon op het Eiland St. Helena. Door t.h. brooke, Esq.	174
Mislukte Proeve van een' Psychischen Thermometer.	177
De Kastiliaansche Vrouw.	187
Anecdote van den Dichter der Nachtgedachten, young.	188
't Is geen goud, alwat er blinkt. Door p. mabé, jr.	189
Bonton. Door gysbt. ruys.	191
Aan den Slaap.	196
Bij het Graf van een' Ledigganger.	196
Verhandeling, over eene Natuurkundige Beschouwing van den Zedelijken Mensch. (Tweede deel: Werktuigkunde.) Door s. stratingh, ez.	197
Tafereelen uit het Maatschappelijk Leven der Noord-Amerikanen. - De Aankomst te New-York.	218
Uittreksel uit eenen Brief van *** uit Parijs, van den 29 Januarij 1834.	222
Oproeping naar Griekenland. Door b.t.l.w.	227
De Aalmoes, of de Hand der Voorzienigheid. Eene ware Geschiedenis.	231


[deel 2, pagina VII]
Zucht naar Hooger. Door g. van enst koning.	239
Als het diep verloopt, verzet men de bakens. Door p. mabé, jr.	241
Het Geluk van den Dichter. Door w.r. van hoëvell, Cand. in de Theol.	242
Hoe lamme Vrijers loopen leeren.	244
De Pest te Athene, de Zwarte Dood en de Cholera in Europa voorgesteld als eene proeve van den zedelijken invloed van Volksrampen in de Oudheid, in de Middeleeuwen en in onze dagen.	245
Aanmerkingen, over het Voorstel van den Heer van senden, om op Pinkster 1833 algemeen te vieren het Achttiende Eeuwfeest van de Goddelijke invoering des Christendoms in de wereld. Door b. van willes, Predikant te Lekkerkerk.	267
Wat deed men in Bengale en in Siam bij het heerschen der Cholera?	276
Margareta godewijk.	277
Tafereelen uit het Maatschappelijk Leven der Noord-Amerikanen. - De Broad-way. (Vervolg van bl. 222.)	279
De Aalmoes, of de Hand der Voorzienigheid. (Vervolg en slot van bl. 239.)	285
Iets over zekere Utrechtsche Akademietafereelen.	291
Leopold en de Belgen, of het Brusselsch Plunderspel van 6 April, 1834.	297
Zamenspraak tusschen eenen Dichter en het Rijmwoord. Door b.t.l.w.	299
Magister artis ingenique largitor.	300
Bij het optrekken der Belgen naar onze grenzen. Door barnouw.	300
De groote Aardbeving te Lissabon van 1755.	301
Tafereelen uit het Maatschappelijk Leven der Noord-Amerikanen. - De Broederschappen, of Vereenigingen van Getuigen. - De Yankey. (Vervolg van bl. 285.)	317
't Geen dat er geweest is, hetzelfde zal er zijn; en 't geen dat er gedaan is, hetzelfde zal er gedaan worden: zoodat er niets nieuws is onder de zonne. Pred. I:9.	325
Brief aan hilletje van een' Onbekende, over zekere Teekenen dezes Tijds.	334
De Luchtreis.	337


[deel 2, pagina VIII]
Belsazar's Gezigt. Naar Lord byron. Door b.t.l.w.	341
De Grieven van den gemoedelijken Portretschilder in een waar Voorval aanschouwelijk gemaakt.	342
Het Lot der Dichters in Engeland. Volgens allan cunningham.	347
Een Wenk nopens de Letterkundige Centen-kramerij.	347
W. herschel's Quartet.	348
Geschied- en Oordeelkundige Beschouwing der Nederlandsche Dichtkunst. Door Mr. a.f. sifflé, te Middelburg.	349
Begrafenisplegtigheden. Medegedeeld door j.s. swaagman, Predikant te Stadskanaal.	374
Mislukte Proeve van een Psychisch-Microscopisch Onderzoek.	377
Martin onder zijne wilde Beesten.	384
Verhaal van eene treffende Gebeurtenis, in Mexiko voorgevallen.	388
Brief van b. franklin aan b. webb.	392
Zeldzame Redding.	393
De Sultan tot inkeer gebragt.	394
Verveling.	395
Wensch. Naar matthison. Door j.w. muller, te Rotterdam.	395
Antwoord op de vraag: Waar zoudt ge 't liefst uwe woonplaats kiezen?	396
Nehemia, een Voorbeeld van edele werkzaamheid voor het Vaderland. Eene Voorlezing, door den Eerw. p. feensta, pz. Leeraar bij de Doopsgezinden te Leer.	397
Iets over hogarth, den vermaarden Engelschen Schilder en Graveur, geboren in 1697, overleden in 1764.	415
Tafereelen uit het Maatschappelijk Leven der Noord-Amerikanen. - Huurhuizen. - Opvoeding. (Vervolg van bl. 325.)	418
Verslag over de vijfentwintig verloopene jaren van het bestaan der Inrigting voor Vrouwen door Vrouwen te Rotterdam.	424
Verhaal van eene treffende Gebeurtenis, in Mexiko voorgevallen. (Vervolg en slot van bl. 392.)	430
Regtsgeding. Als Bijdrage voorgelezen te Gouda.	436
Het aardsche Leven van den Kunstenaar. Naar göthe. Door b.t.l.w.	440
De Vrouwen.	442


[deel 2, pagina IX]
Weren alle Geleerden zoo!	442
Chineesch Probatum.	443
De Koe en de Ooijevaar. Eene Fabel.	443
De Engelsche Schuld.	444
Het Menschelijk Hart.	444
Arme en rijke Zondaren.	444
Redevoering, over den invloed der Dichtkunst op de vermeerdering van de genoegens des Huiselijken Levens. Door j. van harderwijk, rz.	445
Iets over daniël waeywel en eene wiskundige Ontdekking, door hem gedaan. Door h.m.c. van oosterzee, Predikant te Elkerzee.	464
Over de groote menigte Sprinkhanen, die zich dikwerf in de omstreken van Marseille vertoonen.	468
Aanmerkingen, over het Voorstel van van senden, om op Pinkster 1833 algemeen te vieren het Achttiende Eeuwfeest van de Goddelijke invoering des Christendoms in de wereld. (Vervolg van bl. 276.)	471
Tafereelen uit het Maatschappelijk Leven der Noord-Amerikanen. - Museums en Schouwburgen. (Vervolg van bl. 423.)	477
Eene Lofrede, die veel van eene Satire heeft, van eenen Engelschman, op de zoogenaamde Penny - Magazines.	480
Waterschouwburg te Londen.	486
Neêrlands Koning. Door jb. kramers, jz., te Schoonhoven.	487
De Schijnheiligheid ontmaskerd. Naar cowper.	492
Iets over joh. V:3, 4. Door h.m.c. van oosterzee, Predikant te Elkerzee.	493
Waarnemingen over de Schimmel.	499
Gedragingen van hilletje onder zekere Teekenen des Tijds. Briefsgewijze medegedeeld aan den Spectator te Rotterdam.	501
Tafereelen uit het Maatschappelijk Leven der Noord-Amerikanen. - Bezoek bij eenen Prediker, en Theegezelschap. (Vervolg van bl. 480.)	509
Aanmerkingen, over het Voorstel van van senden, om op Pinkster 1833 algemeen te vieren het Achttiende Eeuwfeest van de Goddelijke invoering des Christendoms in de wereld. (Vervolg en slot van bl. 477.)	514
De Haan als Lastdier beschouwd.	521
Het Huisbewind der Gemalin van cromwell.	532


[deel 2, pagina X]
Oorsprong van den Eersten April, als Feestdag der Gekken.	533
Gevaarlijk Biljartspel te Parijs.	533
De Held dezer Eeuw.	534
Maria, of het Herbergsmeisje. Verhaal. Naar het Engelsch van southey, door j.w. ijntema.	536
De Spreekzaal. Door g.h. nagel.	539
De Prins en de arme Vrouw.	540
Bij het zien van een geschilderd Bloemstuk.	540
Verhandeling, over den smaak voor het Nationale. Door f. smeer, te Rotterdam.	541
Iets, over het Eiland Texel. Door M.J.	556
Uittreksel uit eenige Berigten en Aanteekeningen over de IJzeren Wegen, die in verschillende Staten van het Vasteland van Europa enz. begonnen of ontworpen zijn, enz. Door d. reinhold.	564
Iets, voor Tooneelbeminnaars, over de vermaarde Blijspelspeelster mars, te Parijs.	568
Proeven van een nieuw satyriek Woordenboek.	575
Onsterfelijkheid. Door w.h. warnsinck, bz.	579
Bij de Feestviering van het vijftigjarige bestaan der Maatschappij Tot Nut van 't Algemeen.	582
Aan de Belgen, bij den voorgenomen bouw van een Koninklijk Paleis te Ostende.	584
De Belgische Jury, alle Boosdoeners vrijsprekende.	584
Verhandeling, over den smaak voor het Nationale. (Vervolg en slot van bl. 556.)	585
Toepassing, na den verklaarden 72sten Psalm, bijzonderlijk het 15de vers, op 's Konings Verjaardag, 24 Aug. 1834. Door f. hoekstra, te Harlingen.	597
Herinnering aan den Zweedschen Natuuronderzoeker carel linnaeus.	603
Tafereelen uit het Maatschappelijk Leven der Noord-Amerikanen. - De Zondag te New-York. - Rangzucht. - Loterij. (Vervolg van bl. 514.)	609
Iets over de Parijsche Omnibus-restaurans.	616
Nog iets over de wiskundige Ontdekking van daniël waeywel.	617
Beethoven's laatste poging.	619
Anekdote wegens hendrik IV.	619
De Herfst. Door b.t.l.w. Dichtstukje.	620
Het Lot der Vinken. Dichtstukje.	622
Het Hout en het Vuur. Fabel.	628
De Dichter en zijn Vriend. Puntdicht.	628


[deel 2, pagina XI]
Leerrede, over joann. III:29b. 30, ter Bevestiging van den eersten Leeraar der nieuw gevestigde Gemeente Dedemsvaart. Door b. van willes, Predikant te Lekkerkerk.	629
Geschiedenis van den Godesberg.	646
Opmerking ter Bladvulling.	653
Schrander overleg bij wilde Eenden.	654
Talleyrand.	655
De Sneeuwoogst van Napels.	663
Eenige Bijzonderheden uit den Levensloop van henriëtte sonntag.	668
Iets over Orgels.	670
Schoonheden van eigen' en vreemden grond.	671
Ter bevestiging van rehabeam's nederlaag door den Egyptischen Koning sisak.	673
Iets over niets.	674
Geldolph de kortenaar.	675
Hollands Lob. Door l.l... z, te P. zu O.....	678
Loots. Door j.w. ijntema.	680
Op een' Grijsaard, die nooit dokterde.	680
Waarschuwing aan Minnaars.	680
Over den zin der herhaalde Bede van onzen Zaligmaker in Gethsemané, matth. XXVI:39 en 42. Door a. stolker, te Rotterdam.	681
Iets over de Mazelen. Door a.g. brocx, M.D. te Hardinxveld.	694
Uittreksel uit een oud Boekje. Medegedeeld door g.d.j. schotel, te Dordrecht.	698
Tafereelen uit het Maatschappelijk Leven der Noord-Amerikanen. - Volksfeest. - Verdraagzaamheid, enz. (Vervolg van bl. 616.)	703
De Sneeuwoogst van Napels. (Vervolg en slot van bl. 667.)	707
Talleyrand. (Vervolg en slot van bl. 663.)	710
Verhaal wegens een Huisgezin ten tijde der zware Pestziekte te Londen in den jare 1665.	720
Op cornelis loots. Door l. van den broek, te Rotterdam.	723
De beste School.	724
Ongelijke Huwelijken.	724
Aan den Hervormde, over zijn Gesprek met een' Doopsgezinde, geplaatst in den Recensent voor 1834. No. 3.	725


[deel 2, pagina XII]
Kort Geschiedkundig Verslag van de Quadratuur des Cirkels. Door h. van blanken, te Zwolle.	732
Geneeskundige Mededeeling. Door a.g. brocx, M.D. te Hardinxveld.	740
Verhaal wegens een Huisgezin ten tijde der zware Pestziekte te Londen in den jare 1665. (Vervolg en slot van bl. 723.)	741
's Menschen blijvend Wezen. Dichtstuk. Door Mr. a.f. sifflé, te Middelburg.	750
Voorval met eene Slang.	755
Onmenschelijke Krijgstucht. Eene echte Anekdote.	755
Homöopathische Anekdote.	756




2009 dbnl


_vad003183401_01


grieks


Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1834




DBNL-TEI 1



2009-10-30

VH

colofon toegevoegd




Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Vaderlandsche Letteroefeningen. G.S. Leeneman van der Kroe en J.W. IJntema, Amsterdam 1834
 
Zie: https://www.dbnl.org/tekst/_vad003183401_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 











{==1==} {>>pagina-aanduiding<<}

Boekbeschouwing.

Het Protestantsch Leeraarambt, in deszelfs ganschen omvang: een Handboek der praktische Godgeleerdheid. Naar het Hoogduitsch van den Prelaat L. Hüffell, vertaald en omgewerkt door J. Busch Keiser, Leeraar bij de Hervormden te Westerwijtwert.

Πιστὸς ὁ λόγος(') εἴ τις ἐπισκοπῆς ὀρέγεται, καλοῦ ἔργου ἐπιζυμεῖ (l. ἐπιθυμεῖ.)


paulus.
Isten Deels 1ste Stuk. Te Groningen, bij R.J. Schierbeek. 1833. In gr. 8vo. XVI en 232 bladz. f 2-40.
Het oorspronkelijke werk van den Badenschen Prelaat hüffell kwam, volgens de Voorrede des Vertalers, voor het eerst in 1821 uit, onder den titel: ueber das Wesen und den Beruf des Evangelisch-Christlichen Geistlichen; daarna in 1830 meer wetenschappelijk omgewerkt, met deze bijvoeging op den titel: Ein Handbuch der praktischen Theologie in ihrem ganzen Umfange; en deze tweede uitgave is door den Heer busch keiser gevolgd. - Uit hetgene, dat de laatste uit de Voorrede des eersten mededeelt, blijkt, dat hüffell zijn werk voornamelijk schreef, omdat hij meende, dat ‘de praktische Godgeleerdheid nog niet tot die volstrekte eenheid en volkomenheid gekomen was, om den aankomenden Godgeleerde het wezen en de bestemming van den Christelijken Geestelijke in één geheel voor te stellen.’ De eerste meent hij te verkrijgen, door het stellen van een algemeen beginsel voor het geheele ambtsleven van den Protestantschen Geestelijke; de tweede, door bijvoeging van de Symboliek en het Kerkelijk Regt. - Het eerste deel van dit werk zal dan ‘eene uitvoerige inleiding in de praktische Godgeleerdheid, vervolgens

{==2==} {>>pagina-aanduiding<<}
de Homiletiek en Catechese behelzen; het tweede deel de Liturgiek, de Theologia Pastoralis in den meer bepaalden zin, en een aanhangsel over de persoonlijkheid van den Geestelijke bevatten.’ - In dit eerste stuk des eersten deels levert busch keiser de gemelde Inleiding, in de 17 eerste § §, geheel naar hüffell, slechts met kleine veranderingen en bijvoegsels, die meest letterkundig en niet onderscheidenlijk aangeduid zijn. Met § 18 begint de Homiletiek, waarvan men hier slechts een gedeelte vindt, en waarin, vooral in de geschiedenis der kanselwelsprekendheid, hij eene omwerking noodzakelijk gevonden heeft, omdat het bij hüffell te vlugtig behandeld was. - Elke § bevat eerst eene stelling, en dan eene met kleinere letter gedrukte breedere ontwikkeling van dezelve. - De Vertaler en Omwerker geeft zijnen bescheiden wensch te kennen, dat hij ook door de openlijke beoordeelingen moge in staat gesteld worden, om de volgende gedeelten vollediger en bruikbaarder te maken. - Rec. wil dus eerst een kort overzigt geven van hetgene, dat in dit stuk gevonden wordt, en er zijne voornaamste aanmerkingen tusschenvlechten; waarna hij nog eens op het geheele werk zal terugkomen.
Inleiding. Afd. I. De algemeene grondslag der praktische Godgeleerdheid is (§ 1) de aanwezigheid van het godsdienstige in het bewustzijn van den mensch, of de aanwezigheid van een verband tusschen den menschelijken geest en het eeuwige en Goddelijke. § 2. De ontwikkeling en vorming van dat godsdienstige moet met eenen hoogeren invloed in verband gebragt worden. § 3. Openbaring. Het geloof aan dezelve is praktisch onafscheidelijk van dat aan God zelven. § 4. Het Christendom is, wegens het eigendommelijke (eigenaardige) van hetzelve, de beste Godsdienstvorm. § 5. De Christelijke Kerk is de voortzetting en uitbreiding van die vereeniging, welke christus met zijne Apostelen voor zijne groote zaak, voor het Koningrijk Gods, ontwierp. Zij week af van haar oorspronkelijk idee: het Protestantismus zocht dit terug te brengen; en zoo ontstond de

{==3==} {>>pagina-aanduiding<<}
Evangelisch-Christelijke Kerk. - Dit alles vindt men bl. 1-37 ontwikkeld; en men ziet dus, dat de Schrijver het hoog en breed genoeg op- en uithaalt. Rec. ontkent hiermede niet, dat hij hier veel goeds en belangrijks gevonden heeft, dat wel verdient gelezen te worden, hoewel hij het hier en daar minder omslagtig en klaarder zou gewenscht hebben; maar hij meent, dat althans de 4 eerste § § in een Handboek, als dit, hadden kunnen weggelaten, of ten minste zeer bekort worden: het moge in Duitschland behoefte zijn; maar Nederlandsche Protestantsche Geestelijken over 't algemeen zullen het hier niet behoeven te zoeken. De Schrijver zegt wel in eene noot, bl. 6, dat hij ‘naar zijne eigene denkwijze gaarne het zuiver Christelijke tot grondslag van de praktische Godgeleerdheid zou gelegd hebben;’ maar kon en moest hij dit niet? hij schreef immers over het Protestantsche, dus Christelijke Leeraarsambt; en wat doet hier dan het ‘opsporen van eenen grondslag, welke aangenomen wordt ook door die genen, die met hunne denkbeelden buiten het Christendom omgaan’? - Andere aanmerkingen, waartoe dit gedeelte aanleiding zou geven, gaat Rec., daar zij de hoofdzaak des boeks niet raken, kortheidshalve voorbij, om voort te gaan tot § 6, waarin, na een kort overzigt der geschiedenis van den geestelijken stand, verklaard wordt, wat de Geestelijken in de Protestantsche Kerk zijn, namelijk geen Priesters, (bl. 76 noemt hij hen echter Priesters van het heilige) geen Bewindvoerders, ook niet alleen Predikers, maar Herders, Geestelijken. Hierop wordt in § 8 gehandeld over de noodzakelijkheid derzelven, en in § 9 over hun eigenlijk ambt in het algemeen, of, zoo als het volgens de uitbreiding heeten moest, over de uitwerking of de nuttigheid van dit ambt, als hoedanig het misschien
beter geheel aan het einde dezer Afdeeling geplaatst ware. Verder vindt men in § 10 de waardigheid, in § 11 het verkieslijke en genoegelijke, en in § 12 de moeijelijkheden van den geestelijken stand in de Protestantsche Kerk voorgesteld. Ofschoon men in dit alles, voor een we-
{==4==} {>>pagina-aanduiding<<}
tenschappelijk Handboek, als dit is, mindere uitvoerigheid zou kunnen verlangen, en daartoe ook hier en elders lange aanhalingen, of wat meer voor de Gemeenten, dan voor de Leeraars is, zou kunnen missen; zoo erkent nogtans Rec. met genoegen, dat hij hier over het geheel zeer veel goeds gevonden heeft, dat der lezing en behartiging van aankomende en jonge Geestelijken, ja ook der herinnering van oudere, zeer waardig is. Zoo vindt hij b.v. de noodzakelijkheid van den geestelijken stand hier zeer wel betoogd; over deszelfs heilzame uitwerking, als waarvan men niet te veel en niet te weinig verwachten moet, en over deszelfs waardigheid zeer goede aanmerkingen in het midden gebragt, waarvan hij gaarne, zoo hij niet vreesde te uitvoerig te worden, proeven zou mededeelen. Maar tevens mag hij niet ontveinzen, dat hij hier het een en ander aantreft, dat hem eenigzins overdreven voorkomt. B.v.: ‘De Protestantsche Geestelijken,’ zegt de Schrijver, ‘zijn geen bewindvoerders, maar herders.’ Maar men spele toch met geen woorden! Kan er eene maatschappij bestaan zonder goede orde, zonder geregeld bestuur? Moeten ‘die leden,’ (gelijk de Schrijver de Herders noemt, bl. 37) ‘die in het organismus van het Christelijk leven, of in de Kerk natuurlijkerwijze aan het hoofd staan, bezielen en leiden,’ niet ook natuurlijkerwijze een zeker bestuur of bewind voeren? Is er niet een onderscheid tusschen gebieden in zaken des geloofs en in die van orde en bestuur? Zijn zij eenmaal wettiglijk door hunne Medechristenen verkozen, mogen zij dan niet
gelooven, dat deze hun de besturing van zaken vrijwillig hebben opgedragen en toevertrouwd? of moeten zij gedurig wederom de Gemeente oproepen, om derzelver wil en toestemming te vragen? Ach! voor zulk een Democratismus, voor zulk een imperium in imperio, zoo wel als voor een Pauselijk absolutismus, beware de Hemel de Kerk zoo wel, als den Staat! - Een ander voorbeeld! In § 10 wordt over de genoegens van den geestelijken stand veel waars en goeds gezegd; maar alles

{==5==} {>>pagina-aanduiding<<}
naar algemeene ondervinding? o utinam! b.v. bl. 77, 78, waar het geluk van eenen Dorppredikant zeer hoog gekleurd geschilderd wordt: het moge hier of daar in Duitschland, ja ook in Nederland alzoo waar zijn: maar over het algemeen? Ach dat eeuwig overdrijven, dat altijd roman-schrijven, dat rusteloos jagen naar eene denkbeeldige volmaaktheid, waarbij men somtijds de ware, hier verkrijgbare volmaaktheid mist, en niet dan ontevredene en ongelukkige menschen maakt! De jonge Geestelijke moge zich de genoegens en nuttigheden van zijn ambt, gelijk elk jeugdig mensch die van zijn eerste zelfstandig leven, eens wat te veel in een rooskleurig licht stellen; geen zwarigheid! de ondervinding zal hem tijdig genoeg het ware leeren; maar men schrijve toch zoo niet in een wetenschappelijk Handboek! men wille dit niet staven met aanhalingen uit göthe en rousseau; (bl. 80, 81) want zij waren beiden geen Geestelijken! De Vertaler van dit werk hebbe eens wat meer jaren dienst en ondervinding, dan zal hij bij het hier gestelde welligt nog een nootje te voegen hebben, en het romaneske, waarin hij of zijn oorspronkelijke Schrijver niet wilde vallen, (bl. 76) maar toch misschien zijns ondanks vervallen is, zal verdwijnen, zonder dat daarom de waarde en de wezenlijke genoegens van zijn ambt verdwijnen zullen. - Zoo heeft ook, § 12, in de voorstelling van de moeijelijkheden dezes ambts wel veel waars, maar, vreezen wij, ook wel wat overdrevens en ontmoedigends gezegd. Hij schrijft eerst wel, bl. 82: ‘Het is wel waar, dat er voor de middelmatigheid nergens een ruimer veld geopend is, dan in onzen stand, en dat men nergens dan in denzelven met zoo weinig toe kan;’ maar hoe meent hij dit? in een' geldelijken, of in een' wetenschappelijken zin? Van het eerste vraagt men: Hoe komt het in dezen zamenhang te pas? en van beide: Is dit waar? Het
laatste moet Rec. ook vragen, wanneer hij bl. 85 leest: ‘Elders’ (buiten de Protestantsche Kerk) ‘komt het er in het geheel niet op aan, of de Priester aan datgene gelooft, wat hij

{==6==} {>>pagina-aanduiding<<}
verrigt’ enz., of bl. 86, 87, dat de Katholijke Priester alles alleen door zijne wijding verkrijgt, enz. Maar vooral bedoelt hij zulke plaatsen, als bl. 88, 89, waar over de moeijelijkheid der ambtsvoering bij eigene onvolmaaktheid, of bl. 100-102, waar over het uitwendige van des Geestelijken toestand wel veel waarheid, maar nogtans in een zoo eenzijdig en vergrootend licht voorgesteld wordt, dat het niet ligt iemand zal aanmoedigen, om dien stand te kiezen, maar veeleer den genen, die denzelven gekozen heeft, moedeloos zou kunnen maken. Ook hier is alle overdrijving schadelijk.
Wij gaan voort tot Afd. II, handelende over den omvang der praktische Godgeleerdheid, d.i. volgens de bepaling des Schrijvers, § 12, de wetenschap aangaande de onmiddellijke dienst der Geestelijken in de Kerk. Hij neemt dus Theologia practica in een' anderen zin dan oudtijds, en stelt ze niet over tegen theoretica, omdat zij ook theoretisch geleerd kan worden, maar tegen abstracta; doch is dit niet nagenoeg hetzelfde? en is dit niet een blijk, dat de naam Theologia hier oneigenaardig is? Leeraarsambt, zoo als op den titel staat, omvat wel niet alles; maar zou het geheele geestelijk ambt toch zoo niet kunnen genoemd worden a parte potiori? - § 13 geeft eene nadere bepaling van de verhouding tusschen afgetrokkene en beoefenende (praktische) Godgeleerdheid, en bevat goede opmerkingen, hoewel, gelijk de Vertaler te regt opmerkt, meer voor Duitschland. - § 14 handelt over den inhoud der praktische Godgeleerdheid in het algemeen, naar stof en vorm; en § 15, welke over dienzelfden inhoud in het bijzonder loopt, brengt dien tot drie beginsels, het doctrinale, het liturgische, en het maatschappelijke; welke drie, volgens § 16, ten naauwste vereenigd worden door het hoogste beginsel der praktische Godgeleerdheid, namelijk ‘de instandhouding, leiding en bevordering van de Kerk van christus, als organismus van het Christelijk leven;’ waarna eindelijk, in § 17, het gewigt van de beoefening der prak-
{==7==} {>>pagina-aanduiding<<}
tische Godgeleerdheid aangetoond wordt. Ook in dit alles zal men zeer veel waars en goeds en behartigenswaardigs vinden, al
mogt men dan ook met Rec. van oordeel zijn, dat het nieuwe van sommige dingen meer in de woorden, dan in de zaken bestaat, en dat het hier en daar niet vrij is van die omslagtigheid en duisterheid in spreekwijzen, die aan sommige Duitsche Schrijvers eigen is. Zoo zullen die drie beginsels wel hetzelfde zijn, als wat men anders noemt Leerdienst (Homiletiek en Catechetiek), Eerdienst, en Bestuur (Herderlijke zorg en Kerkbestuur); en het hoogste beginsel het oogmerk, waartoe deze allen moeten dienen, de volmaking der Christenen in Christelijke kennis, deugd en gelukzaligheid. Zoo heeft ook de Schrijver zeer gepast een verstandig en hartelijk woord gezegd (bl. 130-132) over het zoogenaamde gemoedelijk prediken, of eigenlijk mystieken onzin; maar zoo ware het ook te wenschen, dat hij vermeden of duidelijk verklaard hadde uitdrukkingen, als deze, bl. 133: ‘De praktische Godgeleerdheid neemt met groote winst voor vrome gemoedsopwekking in haar liturgisch beginsel juist datgene op, aan welks ontraadseling de afgetrokkene Godgeleerdheid nooit kan denken, b.v. de geheime kracht van het Avondmaal en den Doop.’ Waar lezen wij toch in het Evangelie van dat raadselachtige, van die geheime kracht dezer plegtigheden?
Na deze Inleiding zal nu het eerste deel bevatten de wetenschappen van het Doctrinale beginsel der praktische Godgeleerdheid, van welks eerste hoofdafdeeling, de Homiletiek, hier de inleiding gegeven wordt. - In § 18 vindt men omvang en begrip der Homiletiek voorgesteld, en verder de bedenkingen tegen dezelve over het geheel goed opgelost, de redenen voor dezelve goed ontwikkeld. Zij zelve wordt beschreven (bl. 136, 7) als ‘de wetenschap, om eene kanselrede (leerrede) te ontwerpen, te regelen, uit te werken en voor te dragen.’ Maar wat is nu, vraagt men natuurlijk, eene kansel- of leerrede? Deze vindt men wel in § 19, die

{==8==} {>>pagina-aanduiding<<}
ten opschrift heeft: de Leerrede, bepaald als ‘eene door de kerk gevorderde wijziging der rede;’ doch nu vraagt men wederom, welke die wijziging is; en al vindt men dit nu aldaar breeder ontwikkeld, moest het echter in de definitie der Homiletiek niet kortelijk opgenomen zijn? - ‘Die wijziging, welke de Leerrede van iedere andere rede onderscheidt,’ noemt de Schrijver (bl. 165) ‘het Christelijke, of wat hetzelfde beteekent, het Bijbelsche.’ Is dit wel naauwkeurig gesproken? Elke Bijbelsche voorstelling, b.v. uit het Oude Verbond, is immers nog niet altijd eene zuiver Christelijke. - Zoo zou men ook bij de kenmerken der Leerrede, die hij (bl. 169) opgeeft te zijn ‘schriftmatigheid, zedelijkheid en harmonische verlichting, roering en wilsbepaling der toehoorders,’ de eerste althans naauwkeuriger Christelijke of Evangelische schriftmatigheid noemen. - Zoo is het ook minder naauwkeurig, wat de Schrijver, § 20, tot den hoogsten toets der Leerrede stelt; en het is zelfs niet duidelijk, wat hij hiermede, in onderscheiding van het vorige, en na reeds de kenmerken opgegeven te hebben, bedoelt. Hij zegt: ‘Iedere Leerrede is slechts zoo veel waard, als zij bewerkt.’ Maar hoe! moet dan de waarde van eene Leerrede onbepaald naar hare uitwerking beoordeeld worden? en wie zal dit bepalen? Was het dan niet nog beter te zeggen: ‘bewerken kan’, of liever: ‘aan hare kenmerken beantwoordt?’ - Is het zoo onbepaald waar (bl. 172): ‘Eene Leerrede, welke voorlang afgehandelde en afgezaagde stoffen op nieuw behandelt, kan geen uitwerking hebben’? Hangt dit niet van de bewerking af? en blijven de voornaamste waarheden en pligten niet steeds belangrijk, hoewel reeds voorlang afgehandeld? - Gewigtig is het onderwerp van § 21, het moeijelijke van de Kanselwelsprekendheid; maar de Schrijver is hierover zeer
kort, handelende het slechts in ruim twee bladzijden af. Misschien wilde hij het hier maar even aanroeren, met voornemen, om bij elk der afzonderlijke deelen daarop terug te komen. Is dit zoo, dan zal hij

{==9==} {>>pagina-aanduiding<<}
welligt ook gelegenheid hebben, om te onbepaalde uitdrukkingen, als deze, (bl. 175.) ‘de mondelijke voordragt doet volstrekt alles af;’ - ‘over vroomheid en liefde kan men niet spreken, wanneer men deze deugden niet werkelijk bezit,’ enz. nader te wijzigen. - Eindelijk geeft de Schrijver, in § 22, een algemeen overzigt van de Geschiedenis der Kanselwelsprekendheid, waarin hij, volgens de Voorrede, gebruik gemaakt heeft van het werk des Hoogleeraars ypey, Geschied. der Christel. Kerk in de 18de Eeuw. Rec. erkent gaarne de moeite, door den Schrijver hieraan besteed, en rekent die gansch niet nutteloos: hij gevoelt ook zeer de moeijelijkheid, om iets beknopt en toch voldoende te schrijven over een onderwerp, als dit, waaraan een geheel werk zeer goed kon besteed worden; en het verwondert hem dus niet, dat het hier gegevene nog al iets te wenschen laat, waaromtrent hij de vrijheid neemt zijne gedachten kortelijk te zeggen: 1. Daar het nagenoeg een vierde van het boek beslaat, schijnt het naar evenredigheid te lang te zijn. 2. Indien de Schrijver, volgens het bepaalde doel des werks, gezegd had: Protestantsche Kanselwelsprekendheid, dan zou hij de Katholijke Predikers van Frankrijk niet hebben behoeven te vermelden; doch nu zouden ook die van de andere landen met gelijk regt melding verdiend hebben. 3. Het meer uitkomen van het kenmerkende der tijdvakken, en der verdiensten van sommigen, die epoque gemaakt, of zich aanmerkelijk onderscheiden hebben, zoo als b.v. reinhard, zou hier misschien nuttiger geweest zijn, dan de opnoeming van velen, van welke hier weinig meer dan de naam gevonden wordt. Zoo had ook op het volgen van vaste teksten, (de zoogenoemde Zondags-Evangeliën en Epistelen) en den invloed hiervan op de kanselwelsprekendheid, welligt eenige aanmerking moeten genomen worden. 4. Bij
het overzigt der Protestantsche Kerkgenootschappen in ons Vaderland had aan die Predikers, welke buiten het voormaals heerschende, en de Fransche Predikers, die

{==10==} {>>pagina-aanduiding<<}
in hetzelve waren, meer regt kunnen geschieden: het is toch bekend, dat beide over het geheel den Hollandschen Hervormden een' tijdlang zeer vooruit waren; en nogtans worden de eerste hier slechts zeer kort, en van de laatste, behalve saurin, alleen enkele bij Frankrijk slechts bij name vermeld, terwijl Mannen, als b.v. bouillier, de la saussaye, rau, niet eens genoemd worden, van welke zelfs de laatste op de vorming veler Hollandsche Predikers grooten invloed gehad heeft. Zoo ware het welligt ook beter geweest, in het geheel geene nog levende beroemde landgenooten te noemen, dan, gelijk hier geschiedt, slechts eenige, waarbij andere niet minder beroemde namen voorbijgegaan worden. 5. De lange voorbeelden van voormalige gebrekkige preekmethoden hadden veilig kunnen weggelaten worden; want wilde de Schrijver alles met voorbeelden staven, dan hadden natuurlijk ook de beste moeten aangevoerd worden: dit had zeker tot te groote uitvoerigheid geleid; maar waarom dan juist de slechtste uitgekozen? - Doch Rec. herhaalt het, hij gevoelt, hoe moeijelijk het was, aan deze en andere vereischten in een kort bestek te voldoen; en eene zeer korte schets ware misschien voor den omvang dezes werks beter geweest. - Eindelijk moet nog gemeld worden, dat achter dit gedeelte, en bij § 18, zoo wel als achter de algemeene Inleiding, eene lijst van oude en nieuwe schriften volgt, die daar tot het Leeraarsambt in het algemeen, hier tot de Kanselwelsprekendheid in het bijzonder betrekking hebben.
Ziet daar den gewigtigen inhoud van dit eerste stuk opgegeven, met eenige aanmerkingen, die Rec. gaarne in de eerste plaats aan den Heer busch keiser zelven ter overweging wil geven. Komen wij nu nog eens op het geheele werk terug. - Was het noodig, mag men vragen, dit en soortgelijke werken te vertalen? Het is toch alleen voor Theologanten geschreven; en mag men van deze niet billijk verwachten, dat zij met het Hoogduitsch gemeenzaam genoeg zullen zijn,

{==11==} {>>pagina-aanduiding<<}
om zulk een werk in het oorspronkelijke te lezen? Wat ook busch keiser, in de Voorrede, bl. IX, X, hiertegen zegge, Rec. kan hierin met hem niet van hetzelfde gevoelen zijn. Welk Theologant, gelijk hij zegt, ‘tot uitspanning eenen Hoogduitschen roman of tijdschrift doorbladeren kan,’ die behoort en behoeft het zich ook zoo veel moeite niet te rekenen, om zoo verre te komen, dat hij de werken zijner studie in die taal lezen kan. Van deze zijde beschouwd, behoefde dus dit werk, naar des Recs. meening, niet vertaald te worden; maar van meer gewigt rekent hij de andere redenen, die de Vertaler aanvoert, namelijk dat het oorspronkelijke werk, in verscheidene opzigten, meer voor Hoogduitsche Luthersche, dan voor Nederduitsche Protestantsche Geestelijken geschikt is; dat voor deze de voorbeelden, ter opheldering van Homiletische en Catechetische regels, beter uit Nederlandsche Schrijvers worden aangevoerd, en ook in andere aanhalingen de Hoogduitsche door oorspronkelijke of vertaalde Nederduitsche schriften vervangen, of, zoo als Rec. liever zeggen zou, vermeerderd moeten worden; waarbij nog komt, dat onze naburen in onze Letterkunde dikwijls zeer vreemdeling zijn, en ze echter wagen te beoordeelen, waarvan hier uit hüffell zelven, ten opzigte der Hollandsche Kanselwelsprekendheid, een treffend voorbeeld voorkomt. Dit alles regtvaardigt het plan volkomen, om niet slechts eene vertaling, maar ook gedeeltelijk eene omwerking te leveren; doch ook dit en meer zou Rec. den Bearbeider hebben doen in bedenking geven, of het niet beter ware geweest nog eenigen tijd te wachten, (want periculum in mora ziet hij nog niet) en na eenige jaren van studie en ondervinding, zonder nu het nonum prematur in annum al te
letterlijk te willen nemen, een geheel nieuw werk, geheel naar de behoefte van onze vaderlandsche Protestantsche Geestelijken ingerigt, te leveren; en ware zoodanig een in de taal der Geleerden geschreven, het zou er welligt niet te minder om zijn: men zie, wat Prof. van

{==12==} {>>pagina-aanduiding<<}
hengel deswege gezegd heeft in de Praef. voor zijne Instit. Orat. S. - Dit een en ander zegt Rec. met des te meer grond, omdat, hoe veel goeds hij ook in dit werk gevonden heeft, hij echter nog niet zien kan, dat het in deszelfs hoofdaanleg zoo veel nieuws geeft, als hüffell in zijne Voorrede schijnt te beloven. Is het toch wel waar, dat de eenheid in de afzonderlijke deelen der praktische Godgeleerdheid tot hiertoe zoo zeer gemist werd, ‘dat er een door allen toegestemd beginsel voor hunne werkdadigheid ontbrak, en men zelden duidelijk wist, wat het Protestantismus van den Geestelijke gemaakt hebbe, of van denzelven verlange’? Is het in Duitschland, is het in Nederland met de Protestantsche Geestelijken over het geheel zoo slecht geschapen? Is daarenboven dat volgens hüffell ontbrekende beginsel, zoo als hij het daar bl. VI stelt, ‘de instandhouding, verzorging en voortplanting van het Christendom’, of, zoo als het hier bl. 127 voorkomt, ‘de instandhouding, leiding en bevordering van de Kerk van christus, als organismus van het Christelijk leven’; is dit ons zoo nieuw en vreemd, al is het hier op eene wat vreemde manier voorgedragen? Is hetzelfde niet meermalen als het doel des Christenleeraars met andere woorden voorgedragen? en zijn deze beide definitiën, die synoniem zullen moeten zijn, niet nog voor verschillende uitlegging vatbaar? - Rec. zou hier nog meer kunnen bijvoegen; maar het gezegde zal, vertrouwt hij, genoeg zijn, om zijne meening over de uitgave van dit werk te staven. Dit verhindert echter niet, dat hij, daar het eenmaal op dezen voet begonnen is, den Bearbeider in deszelfs loffelijke poging gerust aanmoedigen kan, en hem aansporen, om den aangevangen arbeid zonder eenige
overhaasting voort te zetten, en tot nut en genoegen van zichzelven en zijne medebroeders te voleindigen. - Voor volgende stukken wil hij hem ook de oplettendheid op stijl, taal en interpunctie aanbevelen: het zou niet moeijelijk vallen, hier eene lijst van drukfouten enz.

{==13==} {>>pagina-aanduiding<<}
bij te voegen; maar het is niet noodig, deze recensie hiermede nog te verlengen: de Schrijver zal ze zonder dit wel vinden, en bij goede correctie verder vermijden. Voorspoed op zijnen arbeid zij hem welmeenend toegewenscht!





The History of the Scottish Church, Rotterdam. To which are subjoined, Notices of the other British Churches in the Netherlands; and a brief View of the Dutch Ecclesiastical Establishment. By the Rev. William Steven, M.A., Junior Minister of the Scottish Church, Rotterdam. Waugh and Innes, Edinburgh, etc. and (Wed.) van der Meer en Verbruggen, Rotterdam. 1833. XVI, 416 p. 10 s. 6 d. f 6-30. buiten Inteekening.

Ofschoon zeldzaam werken, in andere talen geschreven, in dit Tijdschrift aan de beoordeeling worden onderworpen, zoo behoort zulks echter omtrent zulke te geschieden, welke in ons Vaderland zijn uitgegeven, en welker onderwerpen van behandeling tot dat Vaderland betrekking hebben. Dit nu is met het boven aangekondigde werk het geval, dat, hoewel van eene Schotsche pers komende, echter ook Nederduitsche uitgevers op den titel vermeldt, en de Geschiedenis der vestiging en lotgevallen der Schotsche en andere Britsche Gemeenten in Nederland ten hoofdonderwerp heeft. Wie het naauw verband tusschen de Engelsche en Nederlandsche Kerken, en den invloed der veelsoortige wederkeerige betrekkingen der beide Volken, ook op het godsdienstige, slechts eenigzins kent, zal moeten erkennen, dat dit onderwerp, niet slechts voor de leden der genoemde Gemeenten, maar ook voor alle beschaafde en nadenkende inwoners der beide Landen, eene zeer belangwekkende zijde heeft; en wij twijfelen niet, of het zal voldoende zijn, hem, die in de Engelsche taal geen vreemdeling is, (en zoo-
{==14==} {>>pagina-aanduiding<<}
danigen zijn er toch onder onze Landgenooten niet weinigen) met den persoon des Schrijvers, den hoofdinhoud en de wijze van bewerking dezes boeks eenigzins bekend te maken, om hem tot de lezing daarvan op te wekken.
De Schrijver is de jongste der beide Predikanten in de Schotsche Gemeente te Rotterdam, doorgaans de talrijkste in ons Vaderland. Hoe hij over Nederland, deszelfs Vorstenhuis en inwoners denkt, is niet twijfelachtig, en moge, ter proeve, uit het slot der eerste Hoofd-afdeeling blijken: ‘De vaderlandsche geest,’ zoo lezen wij daar, ‘door de Hollanders, sedert den onlangs voorgevallenen opstand der Belgische Provinciën, zoo algemeen aan den dag gelegd, overtreft alles, wat hunne, in daadzaken zoo rijke, Geschiedenis nopens vroegere dagen verhaalt; en de waarheid der nationale spreuk, Eendragt maakt magt, werd nooit luisterrijker bewezen. De pen der onpartijdige Geschiedenis zal eenmaal aan al deze in het oog loopende ten toon spreiding van Nederlands glorie breedvoerig regt doen wedervaren; maar de Schrijver, te midden eens Volks levende, dat zulke ontzettende pogingen heeft aangewend, en nog blijft aanwenden, voor deszelfs nationale eer, zal, vertrouwt hij, verschooning erlangen, dat hij hier zijne nederige, maar hartelijke bewondering dier opmerkelijke vaderlandsliefde betoont, van welke de moedige en diep gekrenkte Hollanders thans der wereld het schouwspel geven.’ Doordrongen van erkentelijkheid voor de edelmoedige ondersteuning, gedurende meer dan twee eeuwen, door de hier te lande gevestigde Britsche Gemeenten, zoo van de zijde des Landsbestuurs, als van die der Stedelijke Besturen, ondervonden, wilde hij een tafereel van de lotgevallen dier Gemeenten, uit oorspronkelijke bescheiden en authentieke mededeelingen daargesteld, het godsdienstlievend Publiek, zoo hier als in zijn geboorteland, mededeelen; en ongeloofelijk is het, welk eene moeite hij zich getroost heeft, om deze zijne taak met de door hem verlangde juist-
{==15==} {>>pagina-aanduiding<<}
heid en naauwkeurigheid te voltooijen, waarin hij betuigt door de
Geestelijken der onderscheidene Britsche Gemeenten in Nederland, en meer dan één verdienstelijk Geleerde in Schotland, vriendschappelijk te zijn bijgestaan; terwijl hij de bouwstoffen tot het bijgevoegde Korte Overzigt der Nederduitsche Kerkinrigting, waarvan hij zijnen Volksgenooten een denkbeeld wilde geven, grootendeels aan de mededeelingen van eenige voorname Hoogleeraren en Leeraren in het Hervormd Kerkgenootschap dankt.
De eerste Hoofdafdeeling is, naar evenredigheid der overigen, verreweg het uitvoerigste behandeld, als bevattende, in 256 bladzijden, alleen de Geschiedenis der Schotsche Gemeente te Rotterdam, tot welke zich dan ook het oorspronkelijk doel des Schrijvers bepaalde. Deze Geschiedenis verdient veel meer de algemeene belangstelling, dan men welligt vooraf vermoeden zoude, daar zij ons niet slechts zoodanige mannen leert kennen, die zich door geleerde schriften hebben verdienstelijk gemaakt, maar tevens zulken, wier lotgevallen ons den vervolgzieken aard van de hoofden der Bisschoppelijke partij, onder de laatste stuarts, en den geest dergenen, die zich aan hun gezag in het kerkelijke niet onderwerpen wilden, naauwkeurig doen aanschouwen, en den gestrengen geest, die de Schotsche Kerk doorgaans bezielde, in zijne heldere licht- en zachte schaduwzijde, duidelijk voorstelt. Ter bevestiging hiervan moge eene korte schets van dit gedeelte des werks hier volgen, waardoor tevens de wijze van behandeling, ook van het overige, het best in het oog zal vallen.
Reeds sedert lang hadden vele Schotten zich te Rotterdam nedergezet, zonder nog een eigen Bedehuis gehad te hebben, toen hun zulks ten jare 1642 werd toegestaan, een lokaal in de Wijnstraat hun ter vergaderplaats aangewezen, en Alexander petrie, uit Schotland, als hun eerste vaste Leeraar, overkwam; een man van niet gewone bekwaamheden, Schrijver eener Kerkelijke Geschiedenis van de jaren 600-1600, vast, maar

{==16==} {>>pagina-aanduiding<<}
minzaam van karakter, en die al spoedig te worstelen had met dien geest van overdrevene stiptheid, welke in die Eeuw zoo vele Protestanten bezielde, en vermoedelijk uit de vreeze ontstond, dat elke nieuwigheid hen weder in den verlatenen schoot der R.K. Kerk terug konde voeren. Vele leden der nieuwe Gemeente verzetteden zich, namelijk, met hevigheid, tegen het voorlezen en doorloopend uitleggen van een geheel Bijbelhoofdstuk, en, zonder de tusschenkomst van verscheidene mannen van rang, had welligt deze twist de ergste gevolgen naar zich gesleept. De Gemeente nam nu echter in bloei toe, en verkreeg eene oude Kapel in de Lomberdstraat, toen bij de Waalsche Gereformeerden in gebruik, tot Bedehuis, welk kerkje den naam der Schotten tot heden toe draagt, ofschoon reeds sedert lang tot andere einden gebezigd. Na den dood van petrie, - wiens korte levensbeschrijving hier, gelijk die van al de volgende overledene Leeraren, is ingelascht, terwijl zijne afbeelding het werk versiert, - werd in 1662 john hog of hoog beroepen, die niet vóór in 1692 overleed, doch reeds in 1676 robert mac-ward als tweeden vasten Leeraar tot bestendigen medehelper kreeg. Met dezen echter gebeurde iets zeer merkwaardigs. Hij behoorde onder het getal dergenen, die Schotland verlaten hadden, om de vervolgingen van Koning karel II te ontgaan; maar de onverdraagzame Raadslieden van dezen Vorst vervolgden de Non-conformisten tot op vreemden bodem, en deden hem btj de Staten-Generaal eischen, dat mac-ward, diens ambtgenoot john brown, en de Kolonel wallace, uit de Nederlanden zouden verbannen worden. De handelingen deswege zijn zeer belangrijk. Lang weigerden de Staten toe te geven, tot dat zij eindelijk, huns ondanks, om grooter kwaad -
denkelijk een' gedreigden Oorlog - te voorkomen, den drie, door hen hoogelijk geprezene, Schotten het land ontzegden, bij Besluit van 6 Febr. 1677. Mac-ward en brown begaven zich naar de omstreken van Utrecht, waar niemand hun moeite aandeed; maar wallace, zich als het bij-
{==17==} {>>pagina-aanduiding<<}
zondere voorwerp, van karel's haat kennende, vertrok naar Frankrijk. Verscheidene Schotsche Leeraren, waaronder livingstone en nevay, door diezelfde vervolging uit vaderland en bediening verdreven, hadden zich vroeger te Rotterdam nedergezet, en aldaar, sommigen tot aan hunnen dood, de dienst des Leeraars verligt. Nu van de hulp zijns ambtgenoots verstoken, verkreeg Ds. hoog eenen anderen in r. fleming, mede een uitgewekene. Middelerwijl keerden de drie verbannenen, in het volgende jaar 1678, allen naar Rotterdam terug, en bragten daar, buiten openbare betrekkingen, maar in nuttigen omgang met hunne vrienden, het overige huns levens door. Mac-ward's, hier medegedeelde, brieven en karakterschets zijn lezenswaardig. Wij vonden aan het slot er van een bewijs van de algemeenheid des vooroordeels dier dagen, om kometen als voorboden van groote volksrampen te beschouwen, daar een zoo kundig Godgeleerde, na de komeet van 1681 gezien te hebben, God dankte, dat hij weldra sterven zoude, en dus de aanstaande onheilen niet behoefde te aanschouwen!
Een nieuwe twist was, nog bij mac-ward's leven, tusschen de leden der Gemeente opgerezen, en wel over het al dan niet toelaten van zulke Schotsche Predikers, die zich naar de Koninklijke bevredigingsmaatregelen van 1669 gevoegd hadden, en daarom Indulgenten genoemd werden. Hij en de overige strenge Schotten noemden dit het strafbaar erkennen eener oppermagt in het kerkelijke boven christus; fleming en anderen dachten er toegevender over. De bezadigde blackader, juist van pas, in 1680, uit Schotland herwaarts gekomen, legde den twist bij, in welken het, zegt de Schrijver, op nieuw gebleken was, ‘dat men zeldzaam door twist eene once in waarheid wint, zonder dat de twistenden een pond in goedwilligheid verliezen.’ De zaak der Indulgencie werd in 1683 nog wel verlevendigd, toen iemand, uit naam der te Glasgow gehoudene Vergadering der Vereenigde

{==18==} {>>pagina-aanduiding<<}
Gemeenten, die van Rotterdam deswege lastig viel; maar spoedig bleek het, dat hij te ver gegaan was, en de Omwenteling van 1688, die willem III op den Britschen troon bragt en de Schotsche Kerk van allen band onthief, deed allen onvruchtbaren twist te dezen opzigte ophouden. Tevens groeide de Gemeente door de verlevendigde handelsbetrekkingen meer en meer aan, en verheugde zich ten jare 1695 in een geheel nieuw, deels voor eigene kosten opgerigt, kerkgebouw, geschikt om ongeveer duizend hoorders te bevatten. Een harer twee toenmalige Leeraren, rob. flemming, junr., onderscheidde zich, ofschoon der Schotsche Kerkleer getrouw blijvende, door verdraagzame gevoelens, van velen zijner tijdgenooten (*). Hij vertrok van Rotterdam naar Londen in 1695; iets, dat vroeger nooit bij eenig Leeraar plaats had, en door sommigen aan den invloed van Koning willem werd toegeschreven. Behalve eene uitvoerige Christology, schreef hij, onder anderen, in 1701, een klein stukje over de Openbaring van Joannes, waarin men naderhand eene treffende schildering der Fransche Omwenteling van 1795 heeft meenen te vinden.
Wij kunnen de namen en lotgevallen van al de volgende Leeraren dezer Gemeente hier niet overnemen, maar moeten ons bepalen tot wat in hare verdere Geschiedenis het meest der vermelding waardig schijnt. Toen, in 1699, Ds. thomas hoog van Ter Vere naar Rotterdam beroepen was, scheen weder te zullen gebeuren, wat niet zelden geschiedde, dat, namelijk, de Algemeene Vergadering te Edinburgh, op aandrang der Gemeente, waar de beroepene stond, het nieuwe beroep niet goedkeurde. Dubbel aangenaam was het dus, te vernemen, dat zulks nogtans geschiedde, en

{==19==} {>>pagina-aanduiding<<}
wel inzonderheid uit overweging, dat de Rotterdamsche Regering de Schotsche Kerk aan zich verpligt had, door het verschaffen van een nieuw kerkgebouw. Hoog kwam derwaarts, stichtte de Gemeente tot aan zijnen dood in 1723, en zijne nazaten versierden en dienden Kerk, Staat en Stad, in verschillende betrekkingen.
Minder aangenaam was het der Gemeente, dat het Stadsbestuur, in 1736 en 1737, tot driemalen toe het aangebodene drietal verwierp, omdat, volgens de door den Schrijver aangevoerde bewijsstukken, de bedoelde Leeraren, door hunne vijanden, bij den Britschen Gezant in 's Hage valschelijk van onregtzinnigheid betigt waren, en deze op de Rotterdamsche Regering eenen al te grooten invloed had gebezigd. Ten laatste kwam h. kennedy uit Schotland derwaarts, en bewees, in de door hem gestelde vernieuwde Kerkeorde en Punten van Geloofsbelijdenis, die nog heden door elk aankomend lid der Gemeente moeten geteekend worden, dat de smet van onregtzinnigheid, omtrent hoofdwaarheden ten minste, hem geenszins mogt aangewreven worden. Hij blijkt een braaf en werkzaam Leeraar geweest te zijn; en moge hij misschien met de veelvuldige plotselinge bekeeringen, die in en omtrent den jare 1741, hier te lande en elders, aller aandacht boeiden, wat te hoog geloopen hebben, zijn ijver was ongetwijfeld opregt. Een zijner opvolgers, Ds. somerville, gaf goeden ingang aan de, in 1779 ingevoerde, zoogenaamde Paraphrases, of uitbreidingen van Bijbelplaatsen, in den vorm van Kerkgezangen. De Gemeente, ofschoon niet meer zoo talrijk als in den aanvang dier Eeuw, toen men omtrent 800 Schotsche inwoners te Rotterdam telde, bleef tamelijk bloeijende, tot op de Omwenteling van 1795, toen zij eene poos tijds zonder eigene Leeraars bleef, gelijk zulks in 1801, na den dood van haren eenigen Leeraar ritchie, wederom het geval was, wanneer de geleerde Hollandsche Predikanten scharp en hoog, door Aanspraken bij het openbaar Kerkgezang, eenigzins in de behoefte

{==20==} {>>pagina-aanduiding<<}
voorzagen. Niet vóór in 1803 werd het getal der Leeraren weder op twee gebragt, gelijk het tot heden toe bleef, tellende de Gemeente in 1832 omtrent 300 zielen, waarvan nagenoeg de helft ledematen zijn.
Men gevoelt, dat in deze ruwe schets vele en belangrijke zaken onvermeld zijn gebleven, daar zij hoofdzakelijk dienen moest, om de opmerkzaamheid meer op den aard des werks te vestigen. De lotgevallen der overige Schotsche en Engelsche Gemeenten in Nederland zijn, met wat meer inkorting, in gelijken vorm voorgedragen; terwijl een zevental Bijlagen nog belangrijke bijzonderheden, omtrent weldadige giften en inrigtingen, met de Rotterdamsche Gemeente in verband staande, eene naamlijst harer Ouderlingen en Diakenen, brieven van sommige harer vroegste Leeraren enz. bevat, en alles met het reeds vermelde Overzigt der Nederduitsche Kerkinrigting besloten wordt.
Op eene aaneenschakeling van daadzaken, met zoo taai geduld en zoo naauwgezette waarheidsliefde uit de oorspronkelijke bronnen geput, zullen wel geene gewigtige aanmerkingen te maken zijn. In stede van den Eerw. Schrijver van te groote breedvoerigheid te beschuldigen, zal men onder het oog houden, dat den belangstellenden in soortgelijken arbeid alles belangrijk is, en dat er smaak en oordeel vereischt worden, om zoo vele zaken zóó zamen te schakelen; een echt Christelijke zin, om, bij zoo levendigen ijver voor wat men zelf waarheid acht, zóó van allen sektengeest afkeerig te zijn. Kortom, de Schrijver heeft niet slechts der Kerkelijke Geschiedenis, maar ook der Letterkunde, door de vermelding van menig weinig bekend of in vergetelheid geraakt geschrift, eene gewigtige dienst bewezen; en wij twijfelen niet, of de goedkeuring zijner Britsche Volks- en Hollandsche Landgenooten zal hem voor zoo veel arbeids ten blijvend loon verstrekken. Zijne Rotterdamsche Gemeente verheuge zich nog lang in 's mans dienst, en het Publiek in nieuwe voortbrengselen zijner naauwkeurige pen!

{==21==} {>>pagina-aanduiding<<}

Papier, druk en platen, de laatsten door onze eerste Graveurs bewerkt, zijn allerfraaist.





Statistiek en geneeskundig berigt wegens de geborenen en gestorvenen in de provincie Vriesland in de jaren 1815 tot 1828 ingesloten, opgemaakt uit de ingekomene geboorte- en sterflijsten, met eenige aanmerkingen over de ziekte, welke vooral in 1826 aldaar geheerscht heeft, en aanhangsel betrekkelijk de bevolking, 1o. Januarij 1830 bij den Heer Gouverneur dier provincie ingediend, door Julius Vitringa Coulon, Med. Doctor enz. te Leeuwarden. Te Leeuwarden, bij J.W. Brouwer. 1831. In gr. 8vo. 133 Bl. f 2-20.

Onder de gedeelten van de politica medica, in ons vaderland weinig beoefend, (het geheele vak was bij ons voor menige verbetering vatbaar) behoort bovenal de Statistiek. Het moet dus als een verblijdend verschijnsel beschouwd worden, dat de aandacht onzer Geleerden daarop gevestigd wordt en zij hunnen arbeid er aan besteden. Met erkentenis ontvingen wij dit werk van den ervaren Geneesheer vitringa coulon, welke in zijne betrekking, als President der provinciale Geneeskundige Commissie, daartoe bijzonder in staat was. Naardien de aard van dezen arbeid denzelven minder voor eene doorgaande beoordeeling vatbaar maakt, zoo willen wij er het voornaamste of althans meest bijzondere aan onze lezers, welke het nog niet mogten kennen, uit mededeelen, met bijvoeging van die aanmerkingen en bedenkingen, welke bij ons onder het lezen opkwamen.
Eenige besluiten, uit deze statistieke opgaven afgeleid, vorderen nader onderzoek, als zijnde in weêrspraak met tot dusverre aangenomene en naar onze overtuiging op gronden aangenomene gevoelens. Daaronder brengen wij, 1o. dat de klei- of moeras-uitdampingen niet zoo scha-
{==22==} {>>pagina-aanduiding<<}
delijk voor de gezondheid zijn, als wel andere, voornamelijk de uitwaseming belettende oorzaken; 2o. dat brakke gronden, waarin eene vermenging van zee- en zoet water plaats heeft, geenszins de meest schadelijke uitwasemingen opleveren; 3o. dat rottende plantaardige of dierlijke zelfstandigheden, en zelfs het drinken van onzuiver, stinkend water, met rottende plantaardige stoffen bezwangerd, niet bijzonder schadelijk zoude zijn voor de dierlijke huishouding. Tegen deze stellingen kan, behalve de bedenking, ontleend uit de ervarenis van eeuwen omtrent de schadelijkheid van moerasgronden en droogmakerijen, vooral in ons vaderland, worden aangevoerd, 1o. dat een tiental jaren, zelfs het dubbel daarvan, niet toereikend is, om eene stelling van dat aanbelang omver te werpen; 2o. dat niet alle jaren evenzeer geschikt zijn, om de uitwerking van deze schadelijke uitdampingen aan 't licht te brengen, en vele zomermaanden in onze landen, welverre van warm te zijn, integendeel door koude of vocht deze uitwerking beletten; 3o. dat men ook aan een ongezond klimaat gewennen kan; 4o. dat sterfte niet altijd in evenredigheid staat tot ziekte, daar vele zieken met geringe sterfte kan gepaard gaan, hetgeen vooral bij moeraskoortsen in aanmerking komt, welke eene tijdige toediening van kina of kinazout veeltijds gelukkig bestrijdt. Wanneer de Schrijver aan den invloed der gewoonte twijfelt, dan moeten wij hem vragen, of niet de ondervinding leert, dat de dusgenoemde Zeeuwsche koorts voor vreemdelingen het meest te duchten is, en ook deze, in onze
droogmakerijen werkende, niet bij voorkeur de slagtoffers van het moerasgif geworden zijn? Nog is het der overweging waardig, of des Schrijvers meening, dat de zeeplaatsen de grootste sterfte zouden hebben, algemeen door de ervarenis wordt bevestigd, en dit dan aan de koude zeelucht en zeedampen en door dezelve gestremde huiduitwaseming zoude moeten geweten worden.
Ten opzigte van de ziekte van 1826 merkt de Schrijver aan, dat dezelve reeds in 1824, alzoo vóór de

{==23==} {>>pagina-aanduiding<<}
overstroomingen van Februarij 1825, zich vertoond heeft; dat in sommige gemeenten de sterfte niet grooter geweest is, dan in vroegere jaren; dat de weersgesteldheid dezelve niet veroorzaakt kan hebben; dat zij in verschillende gemeenten op onderscheidene tijden geheerscht heeft, en nog in latere jaren heeft voortgeduurd: waaruit de Schrijver besluit, dat men verkeerd doet, de besmettelijkheid geheel buiten te sluiten; er tevens bijvoegende, dat hem echter deze laatste niet als de hoofdoorzaak voorkomt, maar dat hij daarvoor houdt eene constitutio stationaria, herkomstig van eene onbekende, door schei- en natuurkunde niet aan te wijzene, luchtsgesteldheid.
Het slot dezer Statistiek geeft eenen staat van de bevolking van Vriesland den 1 Januarij 1830; terwijl eindelijk een zevental Tabellen daaraan zijn toegevoegd, om zoo wel de gedetailleerde opgaven te doen kennen, als de uit dezelve afgeleide redeneringen te staven.
Mogt de geleerde Schrijver door een ruim vertier van zijn werk worden aangemoedigd, om het ontbrekende te dezen opzigte voor ons vaderland te helpen aanvullen, en zijn voorbeeld anderen tot navolging aansporen, opdat door veler gezamenlijke pogingen de Statistiek van Oud-Nederland steeds meer en meer naauwkeurig gekend worde! Van onzen kant gelooven wij te mogen vertrouwen, dat onze tegen sommige punten ingebragte bedenkingen hem, in stede van afgeschrikt, veelmeer zullen opgewekt hebben, om op het eenmaal ingeslagen pad voort te gaan, en de slotsommen van zijn verder onderzoek te blijven mededeelen.





Spruw, in verband staande met Huiduitslag, waargenomen door T.A. Jorritsma, Med. Dr. te Hoorn. Te Amsterdam, bij A. Vink. 1833. In gr. 8vo. 16 Bl. f : - 40.

De spruw schijnt sedert eenigen tijd de aandacht der

{==24==} {>>pagina-aanduiding<<}
Artsen meer tot zich te trekken. Het zij men die als een zelfstandig ongemak beschouwe, of haar in verband met andere ziekten staande naga, zij is een verschijnsel, hetwelk hier en daar nog wel iets duisters aankleeft, dat opheldering vereischt.
De uitgaaf dezer bijdrage is men der aanmoediginge van wijlen den Hoogleeraar thomassen a thuessink verschuldigd. Den Lezer wordt toch berigt, dat de Schrijver met denzelven eene vrij geregelde briefwisseling onderhield, en zulks gestaafd met overlegging van den brief, waarin de Schrijver tot uitgave der bijdrage wordt opgewekt. Men zal dezen brief als een fac simile van den ontslapenen Hoogleeraar ontvangen. Wij twijfelen ook niet, met den Schrijver, of men zal deze copie, althans zij, die geene eigenhandige brieven van thuessink bezitten, ter herinnering aan eenen man bewaren, die op zijn sterfbed nog steeds nuttig trachtte te zijn voor zijne lijdende natuurgenooten, en wiens naam de opvolgende geslachten niet dan met eerbied zullen noemen.
Was nu het eigen werk van den Heer jorritsma betreft: van bl. 4-10 deelt hij ons het ziektekarakter enz. van het jaar 1831 op zijne standplaats mede, en van bl. 10-16 de waargenomene spruw. Hem dacht, dat de naaste oorzaak der spruw gelegen was in een gestoord evenwigt tusschen de huid en de eerste wegen, veroorzaakt door het ontdoen van kleedingstukken, het zitten aan opengeschoven vensterramen, of op de stoep enz. Wij hadden, gesteld dat dit zoo zij, gaarne dit onderwerp uitvoeriger behandeld gezien; want, wat de spruw zelve betreft, wordt alles op hoogstens ééne bladzijde afgehandeld. Is de spruw in dit geval welligt niet geweest het gevolg eener dadelijk op het slijmvlies gewerkt hebbende oorzaak? Het komt ons voor, dat de ziekte nog al overeenkomst heeft met den morbus mucosus, door j.g. röderer en wagler beschreven. Wat er van zij, zonder omslagtig te worden, had dit stukje, wanneer het niet meer om genoemden brief, dan wel om de spruw werd geschreven,

{==25==} {>>pagina-aanduiding<<}
uitvoeriger kunnen zijn, indien het althans aan het opschrift zoude beantwoorden.






Geschiedenis der Leidsche Hoogeschool, van hare oprigting, in den jare 1575, tot het jaar 1825, door M. Siegenbeek. Met Portretten. IIde Deel. Te Leiden, bij S. en J. Luchtmans. 1832. In gr. 8vo. IV en 473 bl. f 6-45.

Waarschijnlijk zal het hier aangekondigde tweede of laatste deel van de Geschiedenis der Leidsche Hoogeschool, door den Hoogleeraar siegenbeek, thans reeds zoo algemeen bekend zijn, dat het overtollig zou wezen, nu nog nader de verdiensten van hetzelve breedvoerig in het licht te stellen. Het is versierd met de afbeeldingen der Hoogleeraren pestel en tollius. De beschrijving der onderscheidene inrigtingen, tot bevordering der letteren en wetenschappen bij de Leidsche Hoogeschool voorhanden, waarbij afzonderlijk worden behandeld de openbare Boekerij, de Kruidhof enz., wordt gevolgd door de hoogst belangrijke Toevoegselen en Bijlagen, welke, even als het geheele werk, weder van des Schrijvers geleerdheid, vlijt, waarheidsliefde en gematigdheid getuigen. Eerst, namelijk, vinden wij bij die toevoegselen de biographische lijst van de Curatoren der Leidsche Hoogeschool en hunne Secretarissen; daarna, die der zoo gewone als buitengewone Hoogleeraren; verder, die der Lectoren; voorts, der Bibliothecarissen; eindelijk, die der Regenten en Onderregenten van het Staten-Collegie, mitsgaders die van het Walsche Collegie. Ook de onderscheidene bijlagen zijn met oordeel en ijver bijgebragt. Belangrijk zijn onder anderen Bijlage V, brieven van en aan descartes; VI, Besluit van de Staten van Holland tegen het vermengen van de Theologie en Philosophie, waarbij medegedeeld worden eenige te dier zake betrekkelijke brieven van den Raadpensionaris j. de witt; voorts, in zeker opzigt, VII, Lijst van voor goddeloos verklaarde stellingen, en VIII, Concept-reglement voor de Regtsgeleerde studiën (van 't jaar 1692). Zoodat wij, ons gevoelen over het geheele werk uitbrengende, hetzelve niet anders dan ten sterkste kunnen aanbevelen bij zoodanige letterminnaars, als er tot nog toe van mogten verstoken zijn.






{==26==} {>>pagina-aanduiding<<}

Nieuwe Hoogduitsche Spraakleer, voornamelijk naar de spraakkunstige werken van J.C.A. Heyse bswerkt, ten gebruike der Nederlanders, door J.H. Behrns, Lector in de nieuwere Talen aan 's Rijks Athenaeum te Franeker. Te Franeker, bij G. IJpma. 1832. In gr. 8vo. XVII en 354 bl. f 2-40.


Rodolph Willemssen's Phil. Theor. et Litt. Hum. Cand., beknopte en volledige Hoogduitsche Spraakkunst, voornamelijk ten dienste der Nederlandsche jeugd, tevens voor alle beoefenaren der Hoogduitsche taal, enz. enz. Te Breda, bij F.P. Sterk. 1831. In gr. 8vo. XVII en 642 bl. f 3-:

In den Vriend des Vaderlands voor 1832. No. VI. vindt men eene zeer scherpe beoordeeling, door eenen ongenoemden gesteld, van willemssen's Hoogduitsche Spraakkunst. Sommige kleinigheden worden daar wel wat breed uitgemeten; doch dit neemt niet weg, dat er inderdaad eenige leemten en onnaauwkeurigheden zijn aangewezen, zoodat willemssen's in vele opzigten voortreffelijk werk vruchteloos op die onfeilbaarheid aanspraak maakt, welke de vervaardiger er zoo gaarne aan zou willen toekennen. Maar ten onregte meende de ligtgeraakte en te spoedig op dezen of genen argwaan vattende Heer willemssen, dat de Heer behrns zijn Recensent in den Vriend des Vaderlands geweest was; en die dwaling in den persoon des beoordeelaars vervoerde hem, toen de Hoogduitsche Spraakleer van behrns in het licht verscheen, onedelmoediglijk, van dezelve, insgelijks in den Vriend des Vaderlands, No. VII, eene allervinnigste beoordeeling te schrijven, zoo mogelijk in nog hatelijker toon, dan die van den onbekenden Recensent van willemssen's werk. Hoe partijdig intusschen die beoordeeling moge zijn, zoo veel heeft ook dat geschrijf bewezen, dat zoo min het werk van den Heer behrns als dat van den Heer willemssen volmaakt is.
Aangezien nu van beide de hier aangekondigde werken recensiën bestaan, zoo hevig en ongenadig, dat er niets ten nadeele valt bij te voegen, nemen wij de vrijheid, zoodanigen onzer lezeren, die gaarne willen weten, hoe een Recensent, door van de verdiensten van eenig geschrift te zwijgen,

{==27==} {>>pagina-aanduiding<<}
en deszelfs gebreken in een vergrootend daglicht te stellen, de werken van kundige en tot hunne taak bevoegde, schoon altijd feilbare Schrijvers verguizen kan, tot den Vriend des Vaderlands voor 1832. No. VI en VII. te verwijzen. Doch, ten einde niemand door het lezen dier recensiën zou worden afgeschrikt, zich hetzij het eene, hetzij het andere werk, of wel beide werken aan te schaffen, merken wij aan, dat de arbeid van beide Schrijvers ons in het algemeen doelmatig en welgeslaagd voorkomt, en dat hij, die beide deze werken, of wel een der twee verwierp, dewijl hem uit boven aangehaalde recensiën zou gebleken zijn, dat de volmaaktheid ook dáár niet te vinden is, vruchteloos wachten zal, daar er toch wel nooit eenig boek zal verschijnen, waaruit niets zou kunnen worden weggelaten, waar niets zou mogen worden bijgevoegd, en waarin niets zou kunnen worden veranderd of verbeterd. Bij het werk van den Heer willemssen b.v. had wel mogen gevoegd worden zulk een model van Hoogduitsch Letterschrift, als de Heer behrns bij het zijne heeft ingelascht. Voor het overige wenschen wij aan beide geschriften een goed vertier.





Maurits van Werdenberg of de Vrijgeest, door H.J. Abbring. Te Groningen, bij W. Zuidema. 1832. In gr. 8vo.
X en 408 bl. f 3-60.

Deze wijsgeerig-godsdienstige Roman is over het geheel in dramatischen vorm geschreven. Het verschil van karakter en denkwijs der optredende personen geeft er zekere levendigheid aan; de stijl is bloemrijk, soms al te weelderig en wijdloopig. Dit veroorzaakt wel eens herhaling van dezelfde zaken met andere woorden, en daartegen voorbijgang van belangrijke punten, die wel hadden mogen worden aangestipt. Echter is hier veel schoons en voortreffelijks te vinden. De Schrijver kent zeer goed de menschen, zoo als zij in de zamenleving verschijnen, en zoo als zij, inzonderheid de twijfelaars en vrijgeesten van verschillende soorten en standen, innerlijk bestaan. De ingevlochtene en achteraan geplaatste verzen, schoon vol van krachttaal, verraden met dat al gemis aan dichterlijken aanleg en gebrek aan beoefening der kunst; dit wordt door den Schrijver zelven erkend. De taal is dikwijls onzuiver, b.v. meer dan eens slagen, gelijk: elkander doodslagen,

{==28==} {>>pagina-aanduiding<<}
voor slaan; zie bl. 3 en 211. Dit is al een erge, ons schier onbegrijpelijke misslag. Ook de spelling is niet zonder feilen. Daar de Schrijver denkelijk, in een tweede deel, den Vrijgeest door verdere gesprekken geheel van zijn ongeloof zal doen genezen, zullen wij niet alleen doen opmerken, wat hier zeer gelukkig tot het hoofddoel is bijgebragt, en waarin de Schrijver, naar ons inzien, gestruikeld heeft, maar ook de leemten aanwijzen, die hij, des verkiezende, door de gesprekken in het volgende deel kan aanvullen.
Bl. 136 zegt Do. Eerman, dat de tegenwerpingen der ongeloovigen alle zeer oppervlakkig zijn. l'Origine de tous les Cultes door dupuis, les Ruïnes door volney, l'Examen critique des Apologistes du Christianisme door fréret, en eenige andere schriften, zijn gansch niet oppervlakkig. Dupuis en volney zoeken aan te toonen, vooreerst, dat de menschen slechts trapswijze en veelal vrij onnoozel tot het denkbeeld van eene Eerste Oorzaak gekomen zijn, die zelve onstoffelijk is en de stoffe desniettegenstaande zou hebben voortgebragt; ten tweede, dat de bestaande Godsdienststelsels uit de beschouwing van den sterrenhemel ontstaan zijn, de Zonnedienst daar inzonderheid invloed op heeft gehad, de leerstellingen van het Christendom daardoor reeds grootendeels vóór deszelfs bekendmaking bestonden, en het Christendom zelf niet anders dan eene vergeestelijkte Zonnedienst is. Hiertegen had nu op het eerste punt moeten worden aangemerkt, dat meest alle gewigtige uitvindingen aanvankelijk als door toeval geschieden en onvolledig zijn, en wij eigenlijk bij het onderzoek, of er een God is, Schepper, Wetgever en Bestuurder van het Heelal, niet hebben te vragen, op welke gronden men daar in den beginne toe besloten hebbe, (iets, hetwelk alleen in de wijsgeerige beschouwing van de geschiedenis der menschheid te pas komt) - maar alleen, op welke gronden wij zelven, toegerust met alle de kundigheden van de negentiende eeuw, geregtigd zijn zulks te gelooven; en daarna had men tot de ontwikkeling der gronden van het Redegeloof moeten overgaan. Wat het tweede punt aangaat, had men kunnen aanvoeren, dat, gesteld voor een oogenblik, dat de Schrijvers in de premissen gelijk hadden, uit die premissen niet volgt, dat het Christendom eene
vergeestelijkte Zonnedienst is, zoo lang het geschiedkundig bestaan van jezus en de Apostelen niet op historische gronden wederlegd is, daar de eene hypothese tegen de

{==29==} {>>pagina-aanduiding<<}
andere overstaat, en men dus even goed kan aannemen, dat de Voorzienigheid het alzoo beschikt heeft, dat op schijnbaar toevallige wijze de volken vooraf tot de aanneming van het Christendom waren voorbereid, en jezus derhalve verschenen is in de volheid des tijds; waardoor tevens de bedenking wordt opgelost, waarom de Zaligmaker niet eerder geboren is. Immers, gelijk in de natuur, zoo geschiedt ook in de zedelijke wereld alle ontwikkeling trapswijze en zonder geweldigen overgang. Hoe pijnlijk zou het zijn voor het menschelijk oog, zoo de zon in vollen middaggloed ons plotseling aanblikte, nadat wij nog niets aanschouwd hadden, dan den flonkerenden sterrenhemel, bij donkere maan! - Men passe dit toe op de wijze, waarop de Voorzienigheid het menschdom tot godsdienstige kennis opleidt.
Fréret beweert, dat de echtheid der Evangelische schriften onbewezen is, en er geene leerstelling in het Nieuwe Verbond voorkomt, waarvan, vóór de invoering van het Christendom, in andere godsdienstige en wijsgeerige stelsels geene sporen voorhanden zijn. Op het eerste punt had de Schrijver kunnen raadplegen wagenaar's Geschiedenis der Christelijke Kerk in de eerste Eeuw en het pas uitgekomen werk van den Eerw. van senden, Geschiedenis der Bijbelbestrijding en die harer wederlegging. Over het tweede punt is reeds gesproken, en er moet onderscheid worden gemaakt tusschen het verstrooid en onvolledig voorkomen van verschillende stellingen, en derzelver harmonische zamensmelting, die alleen dezelve tot een bruikbaar geheel maakt. Daar fréret verder zegt, dat, al ware de echtheid en tevens de geloofbaarheid der Evangelische schriften bewijsbaar, zulks echter alleen door Geleerden geschieden kan, en dus het Christendom door eenvoudigen op geene redelijke gronden kan omhelsd worden; en daar fréret daarin gelijk heeft, zoo borger de Mysticismo te regt van gevoelen is, dat de stem van het hart wel invloed mag hebben op de aanneming van de Natuurlijke Godsdienst, maar niet op het geloof aan eenige Openbaring, als hetwelk alleen zou moeten steunen op geschied- en letterkundig bewijs; zoo had borger hier moeten worden tegengesproken, en aangetoond, dat de eenvoudige mensch zijn geloof aan het Christendom moet laten afhangen van zijn natuurlijk waarheidsgevoel, gerugsteund door zoodanige bespiegelend-wijsgeerige en historisch-letterkundige bewijzen, als hij van an-
{==30==} {>>pagina-aanduiding<<}
deren verneemt, en door dat waarheidsgevoel in zijne individueel-subjective overtuiging worden opgenomen; en zulks te meer, daar jezus (gelijk ook bl. 254 wordt
opgemerkt) zelf gezegd heeft: ‘Die mijne geboden bewaart, die zal kunnen getuigen, of mijne leer uit God is, dan of ik van mijzelven spreek.’ Er had kunnen worden bijgebragt, dat in elk geval de geheele ziel van den mensch moet werkzaam zijn, en alle dwalingen daaruit ontstaan, dat de eene dit, de andere dat van zijne zielsvermogens of bij uitstek, of buiten deszelfs kring laat werken. Onze verdeeling van gevoel-, denk- en wilvermogen is gegrond in den tijdvorm, die ons noodzaakt alles bij opvolging en dus verdeeld gade te slaan. Ons innerlijk wezen is één en ondeelbaar. - Men moet onderstellen, dat de Vrijgeest met de voornaamste schriften der ongeloovigen bekend was: anders ware hij een nietswaardige losbol, en geen Vrijgeest, die wederlegging verdient. Daarom veroorloofden wij ons deze uitweiding.
Bl. 139 wordt zeer goed aangetoond, dat de Godsdienst in 't algemeen geene uitvinding van Priesters is, daar het bestaan van dezen het vooraf aanwezig zijn van gene bewijst.
Op bl. 188 en 189 wordt verkeerdelijk gezegd, dat, naar onze Grondwet, de Wetgevende Magt aan het Volk, de Uitvoerende aan den Koning behoort. Neen! de Koning staat in alles aan het hoofd; maar zijn gezag is in zoo ver beperkt, dat hij geene wetten maakt, dan met medewerking en goedkeuring der Algemeene Staten, en hij het regt in zijnen naam door Regters laat uitwijzen, onafhankelijk in hun vonnissen, behoudens zijne regelende oppermagt in het verleenen van schorsing, genade, strafontheffing en eerherstelling; alles in den constitutionelen, bij ons gebruikelijken vorm.
Op bl. 189 staat, in wederspraak met de Geschiedenis, dat Constitutiën de vrucht dezer eeuw zijn. Zij waren er van ouds.
Op bl. 239 is, tot bewijs van de waarheid der Evangelie-geschiedenis, goed gebruik gemaakt van het onderzoek, door der Christenen geslagen' vijand, den Geneesheer celsus, (die onder tiberius bloeide en dus een eenigzins jongere tijdgenoot van jezus was) in Palestina gedaan, waarna hij de waarheid der wonderen erkende, doch dezelve toeschreef aan tooverij. Hierbij had echter, ten behoeve van het tegenwoordig geslacht, moeten worden ge-
{==31==} {>>pagina-aanduiding<<}
voegd, dat die wonderen niet kunnen worden toegeschreven aan electriciteit, galvanismus of dierlijk magnetismus, gelijk dezelve door gewone stervelingen worden uitgeoefend, en, wat het laatste betreft, zoo als het te dien tijde welligt eenigermate bekend was: zoodat wij hier moeten aannemen eene verhoogde werking der natuurkrachten, door God verordend tot zinnelijk bewijs der hemelsche zending van mannen, die, zonder dat, wel bij Platonische wijsgeeren, gelijk justinus, de wijsgeer en martelaar, (die verklaarde geenszins op gezag der wonderen, maar veeleer op dat van de innerlijke voortreffelijkheid der leer te gelooven) maar nooit bij de wonderen vorderende menigte, geloof zouden hebben gevonden: iets, dat echter noodig was, indien jezus voor het menschdom meer zou wezen, dan socrates, plato of cicero.
Op bl. 251 staat min naauwkeurig, dat, toen jezus stierf, een God voor de menschen, de Schepper voor zijne schepselen stierf. Hoe verschillend de Christenen denken over de ons onverklaarbare betrekking van den Zoon van God tot zijnen Hemelschen Vader, zoo zijn allen het daarin eens, dat de Godheid aan geene verandering, en dus aan vernedering, lijden noch dood onderhevig is noch kan zijn.
Op bl. 253 staat naar waarheid: ‘En wat die Heidenen, door u bedoeld, betreft: voor hunnen groveren zedelijken toestand, voor hunne behoeften en gewoonten is welligt datgene, wat zij thans gelooven, zeer waarschijnlijk voldoende, ja maakt hen gelukkiger, dan iets te leeren, dat zij niet zouden bevatten.’ Hierop had de Vrijgeest moeten vragen: Waarom predikt gij dan het Evangelie aan de Heidenen? En Eerman had moeten antwoorden: Men moet onderscheid maken tusschen het wijze, maar ons onbekende plan van den Alwetende, en de zedelijke wet ten rigtsnoer van onze daden. Wij moeten de waarheid verkondigen, waar wij kunnen; maar, zoo wij ergens niet kunnen doordringen, of onze pogingen vruchteloos zijn, moeten wij berusten in den Goddelijken wil, die het voor de zoodanigen, welke buiten het bereik der Evangelie-prediking liggen, of voor de omhelzing der leer onvatbaar zijn, heilzamer oordeelt, dat zij door geen helderder licht, ten minste vooralsnog, bestraald worden; terwijl hij ongetwijfeld niemand om onwillekeurige dwaling verdoemen zal.
Op bl. 206 kon bij de verdediging der ongelijkmatige lots-
{==32==} {>>pagina-aanduiding<<}
bedeeling gevoegd zijn, dat wij uit gevoel van regtvaardigheid geneigd zijn Gods beschikkingen te bedillen; dat dit gevoel voor het regt geen gewrocht is van onzen wil, en dus van eene Hoogere Magt; dat er in het gewrocht wel minder, maar niet meerder kan zijn dan in de Oorzaak; dat dus het zedelijk begrip van onze rede een bewijs is van de regtvaardigheid van God; en dat, daar deze regtvaardigheid zich slechts ten deele in het tegenwoordige leven openbaart, zulks een bewijs is van eene alles vereffenende onsterfelijkheid, en voorloopig geschikt is, om ons in dit leven belangeloos en rein de deugd te doen betrachten wegens hare innerlijke waarde, en niet om haren uiterlijken glans.
Op bl. 263 wordt God de Drieëenige genoemd. Hiervan vinden wij in den Bijbel geen voorbeeld. De éénige God wordt door ons noodzakelijk uit driederlei oogpunt beschouwd, absoluut, objectief en subjectief. Boven tijd en ruimte verheven, bestaat de onzigtbare Vader van allen buiten de grenzen van ons kenvermogen, absoluut of volstrekt. Wij voorgevoelen (ahnden) Hem, maar kennen Hem niet. Zinnelijk spiegelt Hij zich voor ons af in zijnen Zoon of Evenbeeld, jezus christus, het slechts eenmaal in de Geschiedenis verwezenlijkte Ideaal der Menschheid, daarom ook betiteld als Gods ééniggeboren Zoon: alzoo bestaat Hij, te onzen opzigte, objectief of voorwerpelijk. Bovenzinnelijk doch gewaarwordelijk tevens woont en werkt Hij, in meerdere of mindere mate, in al zijne redelijke schepselen, als die Heilige Geest, of dat hooger beginsel, hetwelk hen boven het stoffelijke verheft, voor de onsterfelijkheid vatbaar maakt, en de bron is van al het edele en schoone: alzoo bestaat Hij in ons binnenste subjectief of onderwerpelijk.
Schoon het, uit een taalkundig oogpunt beschouwd, willekeurig is, nemen wij met kant, in zijne Critiek der reinen Vernunft, (welk werk door Recensent driemalen, van het begin tot het einde, met klimmend genoegen en doorgaanden bijval, gelezen en door hem in zijn hoofd geprent is) het onderscheid aan tusschen Theïsten, die gelooven aan Voorzienigheid, onsterfelijkheid en vergelding, en Deïsten, die aan God slechts gelooven als Eerste Oorzaak, en welke laatsten, als vervreemd van een geloof, werkzaam in hoop en liefde, door kant met de Atheïsten, of Godloochenaars, in zedelijke onwaarde worden gelijk gesteld. De Theïsten, de ver-
{==33==} {>>pagina-aanduiding<<}
lichte Israëliten en de Christenen beminnen, vereeren en zoeken gelijkelijk na te volgen het reine Ideaal der Menschheid; zij verschillen onderling daarin, dat de Theïsten ontkennen, dat zich in de geschiedenis dat Ideaal verwezenlijkt heeft of verwezenlijken zal; de verlichte Israëliten hopen, dat het zich eenmaal in de zinnenwereld zal openbaren; de Christenen meenen het in jezus te hebben gevonden. Grooter is het verschil met de Mohammedanen, die het in mohammed bewonderen, schoon deze, hoe groot en voortreffelijk in vele opzigten, over het geheel er niet aan beantwoordt; waarom dan ook het idee der deugd, en dus ook de zedekunde, bij hen onvolledig is.
Op bl. 265 en 266 wordt zeer gegrond gezegd, dat de Neologen, door alles natuurlijk te verklaren, het Christendom verwringen en ontadelen. Zoo Recensent geen Evangelisch Christen was, zou hij nog eer een Theïst dan een Neologisch Christen kunnen zijn.
De tegenwerping, uit de nietigheid van den mensch en zijne woonplaats de aarde, in vergelijking van de uitgebreidheid des heelals, ontleend, wordt uitmuntend bestreden, bl. 266 en volgende. Bl. 280 tot 286 bovenal zijn verheven en diep.
Het Ideaal van den waren Christen is op bl. 291 tot 295 voortreffelijk geteekend; maar de beschrijving van de onzigtbare Kerk, op bl. 295 tot 298, is mystiek, en geeft aanleiding tot verderfelijke dwaalbegrippen. De personen, die het daar geschrevene bij voorkeur op zich zullen toepassen, loopen gevaar, zich op eene ontzettende wijze te bedriegen; velen onder de welmeenendsten hunner zijn kleingeestige fijmelaars, en beantwoorden op verre na niet aan het Ideaal van den waren Christen, op bl. 291 tot 295 geteekend, het Ideaal eens mans, vrij, groot, edel en beminnelijk in al zijn denken en doen, een wijsgeer in bespiegeling en beoefening tevens.
Op bl. 306 wordt uitmuntend over den individueel-subjectieven waarheidszin der menschen gesproken, en op bl. 307 en 308 even gegrond over de twijfelzucht. Waar en schoon is de alleenspraak van den Tuinman, (een gewezen man van aanzien, door verdienden rampspoed tot zoo ver vernederd) bl. 363 tot 375. Niets in het geheele werk heeft ons zóó bevallen, als dat.
Wij bevelen derhalve, met ruimte, dit boek ter lezing en bepeinzing aan. Het is, schoon wel wat zwellend van stijl,

{==34==} {>>pagina-aanduiding<<}
over 't algemeen populair geschreven, en de gesprekken tusschen Frederik en Lisette zijn geestig en karakteristiek.





Tafereel mijner Krijgsgevangenschap in Rusland van den jare 1812 tot 1814. Door Frederik Peppler, Kapitein der eerste klasse bij het Groot-Hertoglijke 3e. Regiment Hessische Infanterie van Linie, Ridder enz. Vrij vertaald uit het Hoogduitsch, door A.J.P. Storm de Grave, Majoor. Te Gorinchem, bij J. Noorduyn. 1833. In gr. 8vo. X en 184 bl. f 1-90.

Reeds meer dan een der uit Rusland teruggekeerde krijgsgevangenen heeft zijne lotgevallen aan het publiek bekend gemaakt. Ook de Hessische Infanterie-Kapitein fr. peppler besloot, na zoo vele jaren, de zijne openbaar te maken, en hieraan zijn wij een belangrijk en lezenswaardig boek verschuldigd.
De Kapitein verhaalt, op eene levendige wijze, zijne ongehoorde rampen. Na op den terugtogt uit Moskou met vreeselijke koude en het knagendst gebrek geworsteld te hebben, werd hij kort na den overtogt der Berezina door de Kozakken gevangen genomen, en moest nu met een aantal lotgenooten, allen Officieren, ongeveer 600 uren ver tot in Aziatisch Rusland vervoerd worden, Uitgeplunderd, bij eene gestrenge koude genoegzaam van alle kleeding beroofd, uitgehongerd, gruwzaam geslagen en mishandeld, leed hij op de eerste helft van dezen weg eene namelooze ellende, waarbij slechts dit ééne onbegrijpelijk is - dat hij nog leeft! Maar, tegen vele monsters in menschengedaante, ontmoette hij ook nu en dan edele wezens, aan welke hij telkens zijne redding te danken had. Aandoenlijk vooral is het tafereel zijner verzorging te Minsk onder liefderijke, edele menschen, op het oogenblik dat hij den dood nabij was. Ook de vriendschap had haar aandeel in zijn behoud. Een zekere Luitenant braun was zijn gestadige lotgenoot, boezemvriend, en wederkeerig waren zij meer dan eens elkanders redders. Ook deze keerde behouden terug, en ligt thans met zijn Regement in garnizoen te Luxemburg. Dáár leerde hem de Majoor storm de grave kennen, en nu bestoot deze laatste tot de vertaling van dit werkje, waarin de lotgevallen der beide vrienden op

{==35==} {>>pagina-aanduiding<<}
eene zoo onderhoudende wijze geschetst worden, en waarvan in Duitschland reeds duizende exemplaren verkocht zijn.
Het werkje, in een' warmen stijl vervat, geeft stof tot nadenken. Als Duitsche Officieren, die dan toch niet zoo gehaat waren als de Franschen, en die zich nog konden doen verstaan, zóó verschrikkelijk leden, wat moeten dan de Fransche Officieren, en eindelijk - wat moeten de gemeenen dan wel geleden hebben! En dit alles ten gevolge van den roekeloozen en baldadigen inval van napoleon in een Rijk, 't welk hem niet beleedigd had, met een Leger van 400,000 man, voor welks onderhoud en dekking tegen de vreeselijke koude hij niet eens maatregelen genomen had! En deze man heet nu weder de afgod der Natie; en terwijl wij dit schrijven, rigten die zelfde Franschen hem Eerzuilen en Standbeelden op!...
Het is te bejammeren, dat de correctie zoo onachtzaam is.





De laatste der Mohikanen, of de Engelschen in Amerika. Naar het Engelsch van Cooper, door G.L.v.O.v.S. II Deelen. Te Leyden, bij C.C. van der Hoek. 1832. In gr. 8vo. Te zamen 719 bl. f 6-50.

Naar ons oordeel is cooper's last of the Mohicans een zijner beste, zoo niet zijn beste Roman. Zonder twijfel is deze Amerikaansche walter scott aan onze meeste Lezers althans bij naam bekend. Gelijk zijn voorbeeld, de Schotsche Romandichter, in de gebergten en bij de schilderachtige meren zijns vaderlands de schoonste tafereelen, en in de bewoners, zoo der Laag- als Hooglanden van dat zelfde gewest, de belangrijkste karakters vindt voor zijne verhalen, (daar plaatselijke waarheid zich best in het eigen vaderland laat opmerken) dus is dit zelfde het geval met zijnen navolger en mededinger uit Engelands Dochter-Republiek, de Vereenigde Staten. In den voor ons liggenden Roman worden de zeden dier stammen van inboorlingen en jagersvolken geschilderd, welke hoe langs zoo meer voor den invloed der beschaving en van den landbouw terugwijken, en in een volgend menschengeslacht misschien nog slechts in de Geschiedenis, of in geheel veranderden vorm, als landbouwende Indianen zullen bestaan. Veel hebben wij over die volken vroeger in reisbeschrijvingen, vooral in die van carver, gele-
{==36==} {>>pagina-aanduiding<<}
zen, maar zulk eene levendige schilderij nergens aangetroffen. Men ziet hier den Indiaan, zoo wel in zijne ongeloofelijk sterk geoefende zintuigen, zijne volkomen ontwikkelde ligchaamskracht en snelheid, zijn vermogen op zichzelven, en zijne dichterlijke taal en welsprekendheid, als in zijne ontmenschte wreedheid, onverzoenbaren wrok, helsche arglistigheid en bloeddorst. Zeer kunstig heeft cooper deze tegenovergestelde eigenschappen in twee vijandelijke stammen, die der Delawaren (waarvan de Mohikanen den edelsten tak uitmaakten) en der Hurons, deels in een afstekend contrast geplaatst, deels in elkander doen
smelten. Hij bezigt daartoe eenen Indiaan, die bijkans meer, dan één ons bekende Romanheld, naar het hoofd der gevallene Geesten gelijkt, zoo wel in boosheid als schranderheid en kracht. Doch tegen dezen snooden Huron staat de laatste der Mohikanen over, uncas, een bijna volmaakt jongeling in den geest der Indianen, zoo wel naar ligchaam als geest. Aan deze twee uitersten hecht zich nu een aantal andere Indiaansche karakters, deels meer of min uitgewerkt, (hoewel veel minder dan de genoemde twee) deels enkel geschetst in de algemeene trekken des volks. Maar niet enkel Indiaansche karakters zal men hier aantreffen. Het tafereel wordt nog gestoffeerd door een hoogst belangrijk personaadje, (wien cooper ook in zijne volgende Romans, the Pionneer en the Prairie, als een der hoofdpersonen doet optreden) een' Europeschen jager, die zich te midden der wouden bij de inboorlingen ophoudt, en wiens naam, hawk-eye (Haviksoog), zijne geoefende zintuigen aanduidt. Allergelukkigst is de vinding, in dezen man des wouds Europesche beschaving en Christendom met de ontwikkeling van ligchaamskrachten en ligchaamsbekwaamheden door het jagersleven, trots den scherpziendsten en behendigsten Wilde, te paren. Niet weinig fier is deze Britsche jager op zijne zuivere afkomst van de Blanken, hetwelk hij aanduidt door het gezegde, geen kruis in het bloed te hebben (van onvermengd bloed te zijn), door den Vertaler ten onregte overgebragt door schuld te hebben. (Iste D. bl. 53.) Behalve dezen, door den omgang met de Indianen, met hunne leefwijze en met henzelven zeer vertrouwden jager, den boezemvriend van uncas, zijn er nog vier andere
belangrijke personen in den Roman: een Engelsch Officier, een moedig en edel jongeling, de bevelhebber van Fort William Henry; de Schot munroe, een krijgsman zonder vrees en

{==37==} {>>pagina-aanduiding<<}
blaam, en zijne beide dochters, meisjes, in wier schildering cooper de minna en brenda van walter scott's Zeeroover schijnt voor oogen gehad te hebben; hooge moed, adel der ziel, met vurige ouder- en zusterliefde vereenigd, aan den eenen - engelachtige zachtheid en schroomvallige teederheid aan den anderen kant. Heyward, de Officier, erlangt ten laatste, na eene reeks der treffendste lotgevallen, de bevrijding en de hand van alice (elsje), de jongste en teederste der zusters. De verhevene cora daarentegen, welke eene verborgene liefde voor uncas koestert, die ook voor haar in onmiskenbaren hartstogt blaakt, vindt met haren beminde den dood. Zonder de straf van magua, den snooden Huron, en zijnen geheelen stam, zou de ontknooping al te hartverscheurend zijn. Er is nog een caricatuur, een zang- of schoolmeester uit Nieuw-Engeland, van wien wij niet vernemen, hoe hij naar Fort William Henry verzeild komt. Hij is alles behalve krijgsman, maar wordt het ten laatste door eene echt romantische metamorphose.
Het tooneel der geschiedenis is het noordelijke gedeelte van den Staat van New-York, tusschen de meren Champlain en Horican, (door de Franschen het heilige Sakraments-, door de Engelschen het George-meer genoemd, de Hudsons- en St. Laurens-rivieren.) De geschiedenis begint in het tweede jaar van den zevenjarigen oorlog, (1757) toen de Franschen, meesters van Canada, voorspoedige invallen op het grondgebied der Engelsche Koloniën deden. Natuurlijk waren deze gebeurtenissen meer bekend aan den Engelschen, vooral aan den Amerikaanschen Lezer, dan dit bij ons Nederlanders, althans ons groote Publiek, wezen kon; en dus was het de pligt van den Vertaler, door eene inleiding, of althans door meer uitvoerige aanteekeningen, zijne Lezers op de vereischte hoogte te plaatsen; iets, hetwelk geheel verzuimd is, en dus het begin dezes verhaals bijna onverstaanbaar doet blijven. Overzetters van de gewone soort zouden zich hier misschien met onkunde mogen verschoonen; maar de grondige kennis der Engelsche Letterkunde en Geschiedenis, welke wij meenen, dat de Heer van oosten van staveren bezit, laat hem in dezen geene verontschuldiging over. Zelfs zou eene herinnering aan de oude bezitting dezes lands door de Hollanders, en de verdediging van onzen landaard tegen de zoogenoemde ‘duivelarijen’ met de Delawaren, waarvan hawk-eye onze voorvaders beschuldigt, gansch niet ongepast zijn

{==38==} {>>pagina-aanduiding<<}
geweest. Immers een Vertaler van eenig geschrift is meer dan een beëedigd Translateur; hij moet niet alleen de woorden, maar ook den zin en de meening van hetzelve doen kennen. Eene kleine aanwijzing der onderscheidene volksstammen, vooral van de voornaamsten der Mohawks, der Irokezen en der Hurons, (die cooper blijkbaar verwart, zoodat wij de Hurons en de Irokezen, geslagene en onverzoenlijke vijanden, dikwerf als hetzelfde volk zouden aanmerken) zou ook van groot nut geweest zijn. Ook geeft de vertaling van het woord veer, op bl. 3 des eersten Deels, een geheel verkeerd denkbeeld van hetgeen zekerlijk in 't Engelsch portage heet, en eenen overtogt tusschen twee rivieren of meren, of eene rivier en een meer, aanduidt, waar de personen en goederen of zelfs kano's over land moeten worden overgebragt, en 't welk men misschien draagplaats zou kunnen noemen.
Wanneer men echter, met of zonder opheldering, deze eerste moeijelijkheden te boven is, zoo is het werk vol van de levendigste en de aandacht boeijende tafereelen, gelijk b.v. het ontsnappen van magua in het digte woud; het verblijf des Europeschen gezelschaps met de twee Mohikanen (uncas en zijn' vader) in het hol op het rivier-eiland, en het aldaar geleverde gevecht met de Hurons, eene schilderij zoo vol leven, als wij er eene kennen; de schildering van de aankomst des vlugtelings op William Henry; het moordtooneel bij den uittogt (waarbij de Schrijver wijselijk over de afzigtigste bijzonderheden eenen sluijer geworpen heeft); de reis op het meer, om de gevangenen bij de Hurons op te zoeken, en de tooneelen in het Indiaansche dorp, (wel is waar wat avontuurlijk en onwaarschijnlijk) maar vooral de plegtige Raadsvergadering bij de Delawaren, alwaar de verwachting op het hoogste gespannen wordt, en hoop en vrees elkander in de ziel des Lezers afwisselen. Wij kunnen dit niet duidelijker uiteenzetten, zonder onzen Lezeren de verrassing, die hen bij het verhaal zelve toeft, te ontnemen: want wij hopen door onze beoordeeling vele Lezers voor dit schoone voortbrengsel der Amerikaansche Muze gewonnen te hebben.
Het doet ons leed, dat de vertaling zoo verre beneden het oorspronkelijke is, als wij gezien hebben. Over het ‘veer’ is reeds gesproken. Verscheidene andere onnaauwkeurigheden van taal, gedwongene woordvoegingen, naar het Engelsch gevormd, enz. zijn niet zelden. Slechts eenige voorbeelden. Iste D. bl. 109: ‘Ik moge ras gehandeld hebben’ (rash),

{==39==} {>>pagina-aanduiding<<}
in plaats van voorbarig. Bl. 115: ‘Het is de ijselijke schreeuw, dien een paard uit in zijnen doodsangst, wanneer hij pijn lijdt. Mijn ros is of eene prooi der wilde dieren, of hij ziet zijn gevaar.’ Bl. 330: ‘Het garnizoen zou kleuren, wapenen en bagagie behouden.’ Kleuren (colours) voor vaandels. Bl. 332: uitvordering, lees uitdaging (Herausfoderung. Zou ook hierbij eene Hoogduitsche vertaling gebruikt zijn?) IIde D. bl. 109: Hij benuttigde zich dit oponthoud, voor: hij maakte van deze vertraging gebruik. Bl. 169: Terwijl hij nog sprak, benuttigde zich duncan het water, enz. enz. Het is zoo jammer, dat ons proza dus misvormd wordt, dat wij eerlang, door dien zondvloed van vertalingen heen, het Babel der spraakverwarring zullen bereiken.
Ook onze koloniale Geschiedenis zou misschien stof tot dergelijke romantische tafereelen kunnen opleveren. Nieuw-Nederland zou onze moedige volkplanters in betrekking tot de Delawaren, Brazilië tot de Tupinambas en Tapuyas, Oostindië vooral tot de meer beschaafde inboorlingen van den Maleischen stam kunnen voorstellen, op het voetspoor der adeke in de dichterlijke Episode van helmers. Waarom in onze Romans altijd die zoogenaamde zedelijke tafereelen uit onzen tijd, tot vervelens toe, herhaald, die eindelijk tot dagelijksche praatjes van koffij- en thee-bezoeken vervallen?


Leerwijze der Schrijfkunst, of verzameling van algemeene en bijzondere regelen, om in korten tijd duidelijk, fraai en vlug te leeren schrijven. Geschikt voor alle standen der Maatschappij. Voorzien van 22 in koper gebragte Platen, met derzelver Verklaringen. Te Nijmegen, bij J.F. Thieme. 1833. f 2-40.

Dat de beoefening der Schrijfkunst, bereids sedert lang, in ons Vaderland, niet met een zoo goed gevolg, als bevorens, is behartigd geworden, wordt algemeen erkend; en niet zelden is de wensch geuit, dat er middelen mogten worden gevonden, waardoor dezelve zich weder tot de vorige hoogte zou kunnen verheffen. Elke poging, om hiertoe te geraken, mag derhalve als hoogst gepast beschouwd worden bij elk, die eenigen prijs stelt op het schrijven eener duidelijke, fraaije en vlugge hand.

{==40==} {>>pagina-aanduiding<<}

Met genoegen zagen daarom de beminnaars der schoone Schrijfkunst het besluit van de Algemeene Vergadering der Maatschappij: Tot Nut van 't Algemeen, ten jare 1825 genomen, tot het uitschrijven eener Prijsvraag van den volgenden inhoud: ‘Welke zijn, zoowel in het algemeen als in het bijzonder, de voorschriften, regelen en wetten, welke, bij de beoefening der schoone Schrijfkunst, in ons Vaderland behooren te worden in acht genomen? Van welk eenen aard zijn doorgaans de, minder of meer in het oog vallende, afwijkingen in dezen? En naar welke, zoo veel mogelijk algemeen erkende, bepalingen behooren de voortbrengselen der genoemde kunst beoordeeld te worden?’ Na eene eerste mislukte poging, in den jare 1827, mogt, twee jaren later, genoemde Maatschappij het genoegen smaken, dezelve met een gewenscht gevolg bekroond te zien; terwijl haar eermetaal aan den Heer petrus josephus boonekamp, te 's Gravenhage, in 1830, is uitgereikt geworden.
Na de uitgave der bekroonde Handleiding verscheen, ten jare 1831, een Programma (ter bevordering der Schrijfkunst) in 't licht, waarbij aan de vervaardigers van stellen Vertoonschriften, ten minste van twaalf stuks, door beoordeelaars goedgekeurd, een prijs van f 25- elk, en aan het best en volledigst bevonden stel een prijs van tien Dukaten werd toegekend, en, in het jaar 1832, zagen zich de Heeren huibert martin kesteloo, te Domburg, j.k. gelling, te Peize, in Drenthe, hendrik fredrik püls, te Amsterdam, en pieter van eekhout, mede aldaar, ieder, den eerstgenoemden eereprijs toegewezen.
Met genoegen, wij herhalen dit, zagen de beminnaars der schoone Schrijfkunst de pogingen eener zoo lofwaardige Maatschappij, die nimmer achterlijk bleef, wanneer zij, door het aanwenden van in hare magt staande middelen, ten nutte van het verbeterd Onderwijs kon medewerken, ten einde deze weldadige plant, door hare hand op den vaderlandschen bodem gekweekt, meer en meer in wasdom en bloei te doen toenemen. Welligt baart het eenige verwondering, dat de ongenoemde Schrijver der Leerwijze, alhoewel van het nut der Kweekschool voor Onderwijzers te Haarlem, en de bemoeijingen van den Heer Directeur en Hoofdonderwijzer in dezelve, als ook van de betoonde zorg der Regering en van zijne eigene proefnemingen en ondervinding gewagende, het stilzwijgen bewaart aangaande de bijzonderheden, die door

{==41==} {>>pagina-aanduiding<<}
ons, met korte trekken, zijn aangestipt. Onzes achtens hadden dezelve niet alzoo mogen worden voorbijgegaan, en wij willen gaarne, bij dit verslag, het verzuim des Schrijvers herstellen.
In het Voorberigt zegt de Schrijver, dat, alhoewel zijne leerwijze het toppunt van volkomenheid niet bereikt heeft, hij ronduit durft zeggen, dat dezelve voor de onderwijzers onzer lagere en middelbare scholen onmisbaar is. - Wij zouden deze verzekering, ten aanzien van hen, die het werk van den Heer boonekamp bezitten, en tevens bekend zijn met het werkje, getiteld: Art d'apprendre à écrire, ou système d'écriture Américaine dévoilé, par chandelet ainé, 8me édit. Bruxelles, chez l. dumont, 1830, in twijfel trekken. Laatstgenoemde Schrijver betuigt, de leerwijze, om, ter bekoming eener vlugge, loopende hand, aanvankelijk, alle letters met lange verbindingslijnen aan elkander te schrijven, naar de manier van den Heer corstairs te hebben gevolgd, en de Schrijver der Leerwijze schijnt denzelfden weg te hebben ingeslagen. Ook de Heer boonekamp toonde met deze methode bekend te zijn, (zie de noot op bl. 59 en volg. zijner Handleiding) en geeft de redenen aldaar kortelijk op, waarom hij vermeende deze manier niet te moeten aanprijzen. Wij stellen ons in dezen geen partij; maar nemen alleen de vrijheid, den Schrijver der Leerwijze te doen opmerken, dat, voor de bezitters der door ons genoemde werken, zijn geschrijf niet zoo onmisbaar is, als hij verzekert. Overigens, en omtrent de Amerikaansche methode, als zoodanig, zal de ondervinding, meer dan redeneringen, moeten beslissen. Bepalen wij ons thans tot het voor ons liggend werk, en deelen wij eenige opmerkingen mede, die ons, bij de lektuur, zijn voorgekomen:
Bl. 15, 2de regel, lezen wij: ‘De breedte van elke enkele letter bepaalt zich naar de lengte van derzelver ligchaam, en moet gelijk zijn aan de helft dezer lengte, en die van elke dubbele letter (m en w) gelijk aan de lengte.’ Het eerste gedeelte van dezen regel, althans wanneer dezelve niet duidelijker omschreven wordt, lijdt, onzes inziens, al dadelijk schipbreuk, onder anderen op de f, i, j, l en t; terwijl wij betuigen niet in te zien, hoe, in verband hiermede, ook het tweedt behoorlijk kan worden toegepast.

{==42==} {>>pagina-aanduiding<<}

Bl. 18, 23ste regel, alwaar van de tusschenruimte der regels onderling wordt gewaagd, is, te regt, aangemerkt: ‘dat de letters met opgaande staarten of kapitale letters van den volgenden regel die met neêrgaande staarten van den vorigen regel niet moeten kunnen ontmoeten.’ Intusschen is deze hoofdregel, aan het slot van No. 4 der 17de Les, door den Schrijver zelven overtreden.
Het aannemen eener meetkundige verdeeling in het behoorlijk plaatsen der letters zou, onzes inziens, niet zoo onvoorwaardelijk behooren bepaald te worden, als zulks door den Schrijver is geschied, en wij zouden hem in bedenking geven, nader te raadplegen met hetgeen daarover in de Handleiding des Heeren boonekamp, § 41, voorkomt. Immers is, door het onvoorwaardelijk in acht nemen van zijne bepalingen, het welstandige, in sommige zijner voorbeelden, verloren gegaan; zie Pl. I. in de woorden: zeer goed, in Ha en dat, waarin sommige letters te digt bij- en andere, in onderlinge verhouding, te ver van elkander af staan. De a en z, in den derden regel, toonen dit insgelijks, en de zamenkoppeling van de laatstgenoemde letter met de tweede z geeft een' kennelijken misstand. Wij begrijpen niet, waarom de Schrijver eene voor het oog zoo onaangename zamenkoppeling, bepaaldelijk, voorschrijft, (zie Verklaring der zesde Les, No. 8.) en zouden verre af zijn, het gebruik der krul-z (als van Duitschen oorsprong) aan te prijzen.
In No. 9 van dezelfde Les wordt gezegd: ‘dat de krul-d alleen bij het einde van een woord gebruikt wordt.’ Dan, waartoe dienen dan de verbindingslijnen, waarmede, in het daarnevens gevoegde voorschrift, die letter aan een aantal gelijksoortige letters verbonden is?
Even onverklaarbaar is ons de meening van den Schrijver, bl. 16, regel 4, in verband met den 5den regel. Volgens den eersten toch moet de lengte van den stompen poot van de letter d gelijk zijn aan die van het ligchaam der letter, en volgens den tweeden moet de staart of krul der letter d anderhalfmaal de lengte van het ligchaam der letter boven of beneden dezelve uitsteken. Welligt heeft de Schrijver hier eene krul-d bedoeld; dan, zóó als wij de voorstelling hier lezen, is hij met zichzelven in weêrspraak.
De nieuwe methode moge, ingevolge de verzekering van den Schrijver, wiens ondervinding wij geenszins betwijfelen

{==43==} {>>pagina-aanduiding<<}
mogen, door eene dagelijksche oefening van twee uren, in den tijd van acht maanden, en bij een' persoon, die reeds eenigzins met de behandeling der pen bekend is, in den tijd van drie maanden, voldoende uitkomsten opleveren: dan wij vragen, waarom juist alles thans met grooter spoed, dan bevorens, behoort te worden aangeleerd? In zeer enkele gevallen moge dit noodzakelijk bevonden worden; wij, voor ons, houden ons meer aan het festina lente der Ouden en het langzaam gaat zeker der Voorvaderen.
De vormen der gewone letters f, k, q, r, t, w, x en z, mitsgaders de kapitale letters A, B, C, D, E, F, G, H, I, J, K, L, P, R, T, V, W, X en Z hebben allen, de eene meer, de andere minder, te veel overeenkomst met de Engelsch-Amerikaansche lettervormen, dan dat wij dezelve, als modellen voor Nederlandsch schrift, zouden mogen aanbevelen. Men heeft ons reeds, sedert jaren, zoo veel eigendommelijks en oorspronkelijks ontroofd, dat men ons waarlijk onze ronde, Hollandsche schrijfwijze wel mogt laten behouden. In het naburig België mogt men, vóór 1830, en thans nog, er zich naar schikken, vreemden te volgen; onze landaard laat zich niet zoo ligt overhalen, het vreemde, dadelijk en blindelings, over te nemen, en vooral niet, wanneer dat vreemde, in vergelijking met het inheemsche en oorspronkelijke, voor het oog, minbehagelijk, ja wanstaltig is.
De, ons geheel onbekende, Schrijver heeft ons, bij een, door hem gekozen, motto, uitgenoodigd: te lezen, te onderzoeken en daarna onpartijdig te oordeelen. Wij hebben aan dit verlangen voldaan, en laten thans onze oordeelvellingen, wederkeerig, aan ieders individueel onderzoek volgaarne over, gedachtig aan de gekozen zinspreuk der Handleiding van den Heer boonekamp: Man prüfe, und behalte das Gute. Maar vurig wenschen wij, dat, welke leermethode men ook verkieze te volgen, de degelijkheid en rondheid van het Nederlandsch karakter, ook in onze lettervormen, bewaard blijve; opdat, even als in zijne gevoelens en handelingen, de Nederlander, als zoodanig, ook in zijn handschrift, voor elken vreemdeling, kenbaar zij! Laat ons, in dezen, behouden, wat wij hebben; dan zullen wij niet behoeven lof te bedelen, waar dezelve niet te vinden is!
Het woord ka-ma-raad, in No. 7 der elfde Les, is ongetwijfeld eene schrijffout, met welker vermelding wij deze aankondiging besluiten.



{==44==} {>>pagina-aanduiding<<}

Nederlandsche Muzen-Almanak voor 1834. XVIde Jaar. Te Amsterdam, bij J. Immerzeel, Jun. f 3-50.


Algemeene Inhoud van den Nederlandschen Muzen-Almanak van 1819 tot en met 1833. Te Amsterdam, bij J. Immerzeel, Jun. f 1-25.


Almanak voor het Schoone en Goede voor 1834. Te Amsterdam, bij G.J.A. Beijerinck. f 1-80.


Nederlandsche Volks-Almanak voor 1834. IVde Jaar. Te Amsterdam, bij H. Frijlink. f : - 60.


Nederlandsche Anekdoten-Almanak voor 1834. Te Franeker, bij G. IJpma. f : - 90.

Men zou schier het barre jaargetijde de lente der drukpers mogen heeten, daar zij dan reeds de uitgezochtste verscheidenheid van bloemen en bloesems voor verstand en hart het lezend publiek uit vollen horen aanbiedt. Onder dien lentetooi beslaan de Jaarboekjes, die om het voorwerk den naam van Almanakken dragen, geene onaanzienlijke plaats; en wij vatten blijmoedig de taak weder op, om daarvan een vlugtig verslag te geven.
Naar rang van ouderdom en inhoud, omvang en sierlijkheid, bekleedt de zestienjarige Muzen-Almanak de eerste plaats in dit ons verslag. Op de kleedij behoeven wij dit jaar geene aanmerking te maken. De plaatjes van den Heer velijn doen zijn kunsttalent eere aan; die van den Heer bendorp houden wij voor niet onverdienstelijk, ofschoon de afdruk der laatste gravure in ons exemplaar min gunstig is uitgevallen; het muzijkstukje is lief, en keurig het fac simile van den Dichter j. van walrÉ. (Schoon wij zulke handschriften liefst alleen van overledene Vernuften aantreffen, verblijdde ons de wetenschap, dat de hand, die dit schreef, nog schrijven mag.) Twee portretten van levende Dichters, de Heeren immerzeel en van someren, voltooijen de sieraden, waarmede dit bevallige boekje prijkt. De hoop, om van dit Jaarboekje een Pan Poëticon Belg. te zien vormen, gaven wij in vroegere jaren reeds op; geenszins echter het verlangen

{==45==} {>>pagina-aanduiding<<}
naar een afbeeldsel van den Uitgever zelven, die, zoo al niet in die qualiteit, welke intusschen veel zorg, oordeel en kunstsmaak vordert en bewijst, dan althans in hoedanigheid van keurig en gemakkelijk Dichter, volkomen regt op die onderscheiding heeft. Aan dat verlangen heeft de nederige man eindelijk, tot onze vreugde, voldaan; en wie hem van waan of hoovaardij mogt beschuldigen, dien verwijzen wij naar zijnen Advocaat, Mr. h.a. spandaw, wiens procuratie, door den Cliënt zoo geestig in dichtmaat onderhandsch gepasseerd, allezins gepast den dichtbundel opent. Tot onze smart zagen wij onze aanmerking van het vorige jaar thans weder bevestigd. De sterren van den eersten rang schijnen omneveld: van hall, kinker en meer anderen sluimeren op hunne lauweren; wiselius wekt, in zijn keurig gelegenheidsstukje, onbevredigd verlangen; alleen de grijze van walré houdt den roem des ouden Zangbergs luistervol op, en toont, in Handschrift en Ode, op meer dan zeventigjarigen leeftijd, wat eene vaste hand en een warm-kloppend hart vermogen, en hoe hij het vuur van ovidius in zijne bevallige, gespierde, krachtige verzen weet te bewaren. Niet om die zeldzaamheid alleen, maar meer om den inhoud, durven wij de Ode: De nieuwe Brouwerskolk bij Overveen, het puikjuweel van dezen bundel noemen, en den Dichter voor de regtbank van apollo dagvaarden in cas van calumnie, om zich te zien en laten condemneren tot het leveren van eene even keurige bijdrage in anno 1835, en alzoo, bij leven en welzijn, zich te zuiveren van de blaam, als zwakken suffer met uitgediende lier, die hij zichzelven zoo lasterlijk heeft aangewreven, verzekerd dat geen spandaw zijn Advocaat zal willen zijn, waar een van hall, als Voorzitter in een ander heiligdom als dat van themis, het
vonnis in ons voordeel zou uitspreken. Geestig en gepast bepleit die bekwame voorspraak (spandaw) de zaak der Eigenliefde, en geeft onzer hoopvolle, vroegrijpe Jongelingschap menige gevoelige les, die zij ter harte moge nemen, ondanks den verkregen' prijs van zedigheid op de school, dien onze te vroeg ontslapen vosmaer zoo luimig ten toon stelde. De Cliënt (wij bedoelen den Heer immerzeel) van den Advocaat bewijst, in zijne lofrede aan den Dood, dat hij een meester in de expositie is, en zijn Principaal dat gedeelte van de pleitrede, bij voorkomende gelegenheid, gerust aan hem kan overlaten. Gedoogde onze ruimte

{==46==} {>>pagina-aanduiding<<}
aanhalingen, dan zouden wij het met de stukken bewijzen. Die ruimte, in ons tijdschrift zoo beperkt, laat even weinig toe, dat wij een doorloopend verslag zouden geven van het werk van oudere en jongere Dichters, die tot dit boeksken bijdragen leverden. Van verre de meeste getuigen wij met lof; van vele met buitengewonen lof. Waar mannen als loots, tollens, klijn, warnsinck, withuys, en hoe die vonkelende lichten aan onzen dichthemel verder heeten, zingen, en de Goden van den tweeden rang hun maatgeluid voorzigtig door den kapelmeester zien opgewekt, geleid en beteugeld, daar weet men voorshands, dat de harmonie voldoende moet wezen. Zijn er dan geen dissonanten? Ja, lieve Lezer, even zoo als in het best geordende Concert, waar zij tot het effect onmisbaar behooren, en waar zelfs soms wel eens de toon van een jong meester of liefhebber den hoorder pijnlijk kittelt, maar ook gulhartig door hem vergeven wordt, die weet, hoe moeijelijk de kunst is, en dat het allen menschen zijn, die haar beoefenen. Daarom willen wij, ten slotte, voor ditmaal, bij die jeugdige meesters of min bekende liefhebbers nog eene korte poos verwijlen, waarvan sommigen of reeds wel toegerust verschijnen, of door aanleg betoonen, wat zij eenmaal kunnen worden.
Mr. h.j. koenen opene, als gegradueerd persoon, den trein. Hij verschijnt met een lief, stichtelijk versje: De Mensch en zijne schaduw, vervolgt met eene min gelukkige navolging van herder, en besluit met een vierregelig stukje tot plaatsvulling, dat wij hier liever niet zouden zien, ofschoon wij dan ook de ongenoegzaamheid der Rede erkennen, maar Rede als morgenstond, Openbaring als opgaand licht, en Christendom als vollen middag in zulk een stukje liefst in harmonie zouden ontmoeten. J.p. heije toont, in zijne Poëzij, dat hij den Zangberg waardig beklimt. Wij waarschuwen hem echter voor die suizelende akkoorden, die door de geurige lucht ruischen, opdat het wezenlijk verheven standpunt, dat hij beklom, hem niet doe duizelen, zoo na aan suizelen verwant. R.h. graadt jonkers laten wij stilzwijgend defiléren. A.m. berkhout hopen wij weder te ontmoeten, en wenschen hem intusschen toe, wat hij zoo vurig verlangt. Dusseau's bescheiden lier oefene zich even bevallig. Het slot van biermans' gedichtje aan westerman is roerend en vaderlandsch. Van schimsheimer's versje wenschten wij dat te kunnen zeggen. Lublink weddik mogen wij niet meer onder de jeugdige Dichters noemen; bijkans bres-
{==47==} {>>pagina-aanduiding<<}
ter ook niet, wiens dichttrant altoos iets naïfs behoudt. Rijpma maakt den verzamelaar een compliment, waaraan wij gaarne ons zegel hechten. De beide stukjes van j.p. hasebroek kenmerken den vurigen Dichter, die fijn gevoelt, en dat gevoel in fiksche zangen weet uit te gieten. Onder de jongere Dichters keuren wij hem eene eerplaats waardig, die hij later voorzeker tegen hoogeren zetel zal
verwisselen. Op dien zetel zit reeds Mr. a. bogaers, dien wij hier voor het eerst ontmoeten. Levere het vaderland nog dikwerf zulke helden en ... zulke dichters, om ze te bezingen! Het Dorpsklokje van wijsmuller besluit met zachten toon de rij, die wij eenigermate poogden te schetsen, en den inhoud van dit Jaarboekje, waarbij een algemeene Inhoud afzonderlijk is uitgegeven, van 1819 tot 1833 ingesloten.
Korter hopen wij in ons verslag te wezen over den Almanak voor het Schoone en Goede, die zijnen broeder zoo waardiglijk ter zijde treedt, en thans aan de Redactie van den Heer robidé van der aa is toevertrouwd. Vier prozastukjes getuigen van de welversnedene pennen der Heeren van halmael, heije, staring en den ongenoemden jeugdigen Romanschrijver van Hermingard van de Eikenterpen. Alle hebben wezenlijke verdienste, inzonderheid de twee laatstgenoemde. Kisselius opent het dichtwerk met eene fraaije navolging van de lamartine. Van walré volgt hem op den voet, en brengt, nog gelukkiger, vreemd ooft op Hollands grond over; en de Verzamelaar slaat, in een roerend vers, toonen aan, die alleen een Vader kan slaken. Het Papiermaken van christemeijer toont den niet onbekwamen Dichter; nog meer het Proces van den Abt enz., door Mr. a. telting, in den kunstigen trant van staring's verhaaltoon. De gevoelige moens .... Maar wij moeten ons bekorten. De bundel getuigt van den smaak des Verzamelaars. Alleen zouden wij het versje van schimsheimer, De Natuur, bezwaarlijk de plaats hebben ingeruimd, die het beslaat. Het is ons duister, en het slot wekte een' glimlach! Du sublime au ridicule, il n'y a qu'un pas. - Een keurig afbeeldsel van Mevrouwe de Prinsesse van oranje wordt door een zevenregelig versje begeleid, dat de Verzamelaar, misschien uit zedigheid, tot heksluiting doet dienen, maar eene plaats tegenover het bevallige beeld zou versierd hebben. De overige vier fraaije plaatjes verhoogen den

{==48==} {>>pagina-aanduiding<<}
kunstroem van den Graveur velijn, inzonderheid dat bij het verhaal Meerhuyzen, 't geen om den inhoud wel waardig is, door zulk eene kunst begunstigd te worden.
De Dichters schijnen het wel op onze Jeugd geladen te hebben, en de groenen worden van de oude Akademieburgers niet malsch beproefd; getuige het eerste stukje van den Nederlandschen Volks-Almanak, waar de grijze loots, op zijnen krachtigen toon, den boezem lucht geeft, en der verwende schare onzer aankomelingen het wijndrinken, kolven en tabakrooken aanbeveelt. Voorzigtig, edele Dichter! Laat de Jeugd, bij alle hare gebreken, niet in tegengestelde fouten vervallen. Misschien voegden zij bij uwen raad nog jeneverdrinken en punchzwelgen, om de maat te vullen; en zou dat dan de krachtige teelt worden, die gij wenscht? ... Het proza-verhaal van den Heer warnsinck verdiende niet door een zoo ongelukkig uitgevoerd plaatje, als dat van den Graveur nieuwhoff, vergezeld te worden, dat, nog wel als een uithangbord, den titel van dit boekje weinig aanbeveling bijzet. Ook het IJsvermaak schijnt door een' leerling op naam zijns meesters gemaakt, en het versje van den Heer brester veelligt om het prentje vervaardigd, en dus alles behalve geïnspireerd. Jeroen, van denzelfden Dichter, toont, dat hij de kunst beter verstaat; het is in zijnen gewonen lieven, naïven trant. De andere twee caricatuurprentjes zijn beter uitgevoerd; maar het sprookje van den Pollepel is zoo oud en opgewarmd als de anecdote van het Zwaard, en beide verdienden bezwaarlijk de eer, om door afbeeldingen bijzondere opmerking te verwekken. Van betere gehalte zijn de bijdragen van bekende Dichters, waar de ouderdom al weder de kroont spant in de Levensregelen van den Heer van walré, allerbevalligst door tollens opgevolgd en door van oosterwijk bruyn luimig nagetreden. Behalve enkele stukjes van waarde, die in dezen bundel niet
ontbreken, is het geheel zoo los en luchtig opgeslagen, dat wij voor ons niet extra hoog met dit volksboekje loopen, waaraan een zorgvuldige Redacteur schijnt te ontbreken.
Wij besluiten ons verslag met den Nederlandschen Anekdoten-Almanak, die in Vriesland beter dan bij ons verstaan zal worden. Wij hebben reeds dadelijk op 1o. Januarij het woord snood, in den zin van snugger, aangetroffen. Poestertrapper zal door Hollandsche lezers bezwaarlijk begrepen worden, zoo weinig als verscheidene anecdoten, die wij zelfs voor geheel Nederland duister achten. Het boekje is overigens niet zuiver van druk-, spel- en taalfouten, en de inhoud zoo bont, als men van dergelijke verzamelingen verwachten moet, die men niet ongepast bij een' banketbakkerswinkel vergeleken heeft, wier producten, te drok genoten, spoedig verzadigen; ofschoon wij gaarne verklaren, geene vergiften onder dit suikergoed gevonden te hebben.






{==49==} {>>pagina-aanduiding<<}

Boekbeschouwing.

Jezus Opstanding de Grondzuil van het Christelijk Geloof; door J.H. Sonstral, Predikant te Helder. Te Amsterdam, bij J. Guykens. 1832. In gr. 8vo. VIII en 347 bladz. f 3-60.

Het vriendelijke verwijt, aan ons Tijdschrift onlangs in de Bijdragen voor Boeken- en Menschenkennis van de Heeren schull en van der hoop gedaan, dat het wel eens achterlijk is in het beoordeelen van boeken, heeft Rec. ditmaal op zichzelven moeten toepassen. Tot narigt aan die Heeren en aan allen, die zich over zoo iets beklagen, dient, dat Rec. er doorgaans zijn werk van maakt, om stukken, die men min of meer als vlugschriften of als levioris momenti moet beschouwen, spoedig te beoordeelen; terwijl hij nederig wil bekennen, een boek van wetenschap eerst opzettelijk te moeten bestuderen, niet zelden her- en herlezen en andere schriften naslaan, vóór dat hij zijne Recensie ten papiere durft brengen; zijnde hij, zooveel mogelijk, op zijne hoede, geene onbekookte magtspreuken voor bescheidene, ofschoon altijd vrijmoedige, boekbeoordeeling aan de markt te brengen.
Het onderwerp, in het onderhavige werk behandeld, is van te veel belang, om geen zorgvuldig onderzoek waardig te wezen. De opstanding van jezus is inderdaad de grondzuil des Christendoms. Met de waarheid of onwaarheid dier gebeurtenis staat of valt de geheele Evangelieleer. In het eerste geval is het eene ijdele fabel, en blijft dat, al kan men jezus' onschuld en de reinheid zijner Zedeleer in een helder daglicht plaatsen. In het laatste is het een onfeilbare gids in leven en sterven; ofschoon ook hier en daar nog duisterheden overblijven, welke het bekrompene men-
{==50==} {>>pagina-aanduiding<<}
schelijke verstand niet ontraadselen kan. Geen wonder dan, dat de waarheid dezer gebeurtenis meermalen door het ongeloof aangevallen, maar ook dikwijls mannelijk verdedigd is. Er bestond echter, althans zooveel ons bekend is, in onze taal geen werk, waarin de waarheid van jezus' verrijzenis naar de behoefte van onze dagen gehandhaafd en haar belang aangetoond wordt. In dit gebrek onzer godsdienstige Letterkunde heeft de Evangelisch-Luthersche Predikant aan den Helder, j.h. sonstral, voorzien door het geschrift, hetwelk wij onder bovenstaanden titel aankondigen, en waarvan wij thans verslag willen geven.
Wij moeten beginnen met den gang der denkbeelden kortelijk op te geven. Bij het onderzoek, of de opstanding van jezus eene ware gebeurtenis zij, komt het in de eerste plaats aan op de menschen, van wie wij het berigt eener zoo zonderlinge gebeurtenis hebben ontvangen. Kunnen wij ons op hunne getuigenis veilig verlaten? Ja, zegt sonstral in een eerste Hoofdstuk: De Apostelen waren stellig overtuigd, dat jezus uit den dood is opgestaan. Maar, hoe kwamen zij tot die overtuiging? Niet, dan na een onpartijdig, gestreng en bedaard onderzoek; terwijl hunne gulle opregtheid van zin, hunne onbegrensde waarheidsliefde, hunne naauwgezetheid van gemoedsbestaan hen vatbaar en geschikt maakte, om, door bovengenoemde wijze van onderzoek, voor zichzelven, in deze gewigtige zaak, tot volle zekerheid te geraken. Doch, zijn nu de Apostelen tegen de aantijging van bedrog verdedigd, de bedenking schiet nog over, dat zij ‘goedwillige en vrome dweepers’ kunnen geweest zijn, ‘die, ingenomen met een hersenschimmig ontwerp van 's menschen zedelijke verbetering, na den dood hunnes Meesters, die er als slagtoffer voor gevallen was, juist door dien slag tot verdere volvoering van hetzelve werden uitgelokt, en door eene opgewonden en schuins werkende (?) verbeelding misleid, zich in het hoofd zullen gebragt, en eindelijk werkelijk geloofd hebben,

{==51==} {>>pagina-aanduiding<<}
dat Hij uit het graf was wedergekeerd en in betere wereld hunne bemoeijingen begunstigde.’ Maar wanneer wij de moeite nemen van de dweeperij in haar wezen, in haren oorsprong en in hare kenmerken aandachtiger na te gaan, dan bespeuren wij gemakkelijk, dat geene dezer omstandigheden zich bij de getuigen aangaande jezus' opstanding vertoonde; aangezien noch hun innerlijke aanleg dweeperij begunstigde, noch de uiterlijke omstandigheden, in welke zij verkeerden, dezelve bevorderden, gelijk ook geene der opgegevene kenmerken dier zielekrankheid bij hen gevonden werden. Vreemd zou het alzoo kunnen schijnen, dat deze, tastbaar ongerijmde, beschuldiging zoo dikwijls is herhaald geworden; dit ontstond echter of uit voorbarigheid, der onkunde eigen, of uit weêrzin des harte, om iets toe te stemmen, dat deszelfs bedorvenheid ontmaskert.
Maar, zegt men misschien, indien de geschiedenis, aan welke men een zoo groot belang hecht, nader wordt beschouwd, dan rijst toch menige bedenking tegen hare waarheid. De Apostelen mogen daarvan stellig overtuigd zijn geweest; de zaak zelve is te zonderling, het verhaal van dezelve spreekt zich te veel tegen, om het op hunne getuigenis te gelooven. Het is toch ‘waarschijnlijker, dat getuigen zich in hunne waarneming bedriegen, dan dat iets gebeure, hetwelk wij reden hebben voor onmogelijk te houden.’ Aan de beantwoording van alle die uitvlugten en bedenkingen wijdt onze Schrijver een tweede Hoofdstuk, in hetwelk hij de geschiedenis van jezus' opstanding toetst aan zichzelve. ‘Meermalen is men gestruikeld tegen het strijdige en het tegen elkander inloopende, dat men voorgeeft in de berigten van jezus opstanding aan te treffen. Alle scherpzinnigheid is er te hulp geroepen, om tegenspraak op tegenspraak te stapelen, ten einde de verhalers met elkander in strijd te brengen en den eenen door den anderen te logenstraffen, alsof zij, getrouw aan de hoofdzaak, vergeten had-
{==52==} {>>pagina-aanduiding<<}
den elkander in de plaatsing der neven(bij)omstandigheden te raadplegen.’ Echter, ‘wat de hoofdzaak betreft, daarin heerscht algemeene eenstemmigheid, dat jezus met den dageraad van den derden dag na zijnen dood door Goddelijke kracht van boven’ (hier is of Goddelijke of van boven overtollig) ‘is opgestaan uit het graf; dat vrouwen de eerste ontdekking gedaan, het eerst den Meester aanschouwd hebben; maar in bijomstandigheden wordt verscheidenheid in den gang des verhaals ontdekt. Staan hier of daar gapingen, welke alleen het argwanend verstand tot hatelijke gevolgtrekking kunnen verleiden, maar den onpartijdigen en waarheidlievenden onderzoeker niet zullen verontrusten, al moest hij ook erkennen,
dit of dat schijnt in de pen gebleven te zijn, hier of daar schijnt de Schrijver iets niet geweten te hebben, dat de andere, in de vooronderstelling van algemeene bekendheid, vlugtig aanroert; want al tracht men hem te verbluffen met de meesterachtige vraag: waar blijft hier de Goddelijke ingeving, waarop deze Schrijvers zich beroemen? hij zoekt zich niet met uitzonderingen te behelpen, omdat hij weet, dat de Apostelen daardoor wel voor dwaling behoed, maar niet alwetend zijn geworden.’ (*)
Zeer flaauw zal echter die schijn van tegenstrijdigheid worden, indien wij in aanmerking nemen, dat de Evangelisten hunne berigten hebben geput uit de mondelijke verhalen van onderscheidene ooggetuigen, van welke ieder, in de eerste ontroering, in de bijomstandigheden iets verschillends had waargenomen, hetwelk in de verhalen onwillekeurig moest doorstralen. Bovendien deelden zij deze gebeurtenis eeniglijk mede met het oogmerk, ‘niet, om, in eene geregelde orde, het veertigdaagsche tweede leven van jezus te verhalen, maar, om aan de bestemming’ (liever, den last) ‘te voldoen, hun door den Meester opgelegd, namelijk, te getuigen, hetgeen zij gezien en gehoord hadden.’ Eindelijk, wanneer men het verhaal, zooveel mogelijk,

{==53==} {>>pagina-aanduiding<<}
tot één geheel brengt, treft ons de natuurlijke gang, zoodat de schijn van tegenstrijdigheid geheel verdwijnt, en het oneerlijk wordt, eene zaak te ontkennen, omdat zij slechts eenvoudig en natuurlijk verhaald wordt. Nu zal men zeggen: dit zij zoo; de oneenparigheid der berigten, ten aanzien der bijomstandigheden, moge zich, bij eenstemmigheid in de hoofdzaak, vrij voldoende laten verklaren, de toedragt der gebeurtenis zelve, zoo als zij daar ligt, is te onwaarschijnlijk, om haar geloof te geven. Het voorval met de wachters b.v. schijnt verdacht. - Neen! is het antwoord. Dat de aanwezige leden des Sanhedrins tot zulk eene list de toevlugt namen, is niet onnatuurlijk. En de bedenkingen tegen de waarheid van dit ‘onkiesche voorval’ verdwijnen geheel, wanneer men voldoende redenen geeft, waar om de vrouwen, die zoo gerust naar het graf op weg gingen, niets van eene militair-geregtelijke bezetting wisten, - waarom de zaak in al haren omvang niet spoedig ruchtbaar werd en de menigte naar het graf lokte, - waarom de Regters niet, gelijk toch, om consequent te zijn, had moeten geschieden, de Apostelen vervolgden, - waarom deze den Joden hun bedrog niet onder het oog bragten, - en waarom mattheus alleen van dit voorval melding maakt. Maar, roept het ongeloof, aan welks maar nooit einde komt, in vermeende zegepraal uit: die geheele zaak wordt toch slechts berigt door mannen, in wier belang deze gebeurtenis viel. De vermeende Verrezene vertoont zich niet, dan uitsluitend aan hen. ‘Noch zijne vijanden, noch het onpartijdig volk hebben iets van zijn aanwezen na zijn sterven vernomen, dan uit den mond zijner vrienden, die zich voorzigtig aan lastige navraag ontduiken,’ (onttrekken) ‘door elk met de verzekering af te schepen, dat Hij ten hemel gevaren is. Waarom zich niet openbaar vertoond?’ En inderdaad, oppervlakkig schijnt het, dat deze aanval geducht en
er niet veel tegen te zeggen is. Maar al konden wij geene voldoende redenen bijbrengen, waarom jezus na zijne op-
{==54==} {>>pagina-aanduiding<<}
standing niet aan al het volk verschenen is; dat is niet, ‘alsof Hij zich voor alle anderen, behalve voor zijne vrienden, onzigtbaar had gehouden,’ maar ‘dat Hij geene opzettelijke proef in het werk gesteld heeft, om aan het volk zich op die wijze te openbaren, als dit met hen het geval geweest is;’ dan nog zou dit ‘de geschiedkundige trouw niet aan het wankelen brengen.’ Echter is de bedenking niet zoo onoplosbaar, als zij schijnt. Jezus' karakter toch en doorgaande handelwijze verboden zulk eene openbare vertooning. Zich als zegepralend overwinnaar hunner boosheid te doen zien, streed tegen zijne edelmoedigheid. Het geloof, dat op zulk eene wijze gewerkt was, ontstond dan niet door zedelijke kracht, maar uit noodzakelijkheid. Om zijne onschuld te staven, was het niet noodig. Op de vraag, of Hij het niet verschuldigd was aan het gewigt en belang zijner zaak, kan men antwoorden, dat zijne openlijke verschijning den leden van den Joodschen Raad toch alle uitvlugten niet zou afgesneden hebben. Deze waren van zoo vele wonderen te vergeefs getuigen geweest. Zij moesten dan beginnen met de erkentenis, de onschuld vermoord te hebben. Zelfs zou deze verschijning voor jezus' zaak eerder schadelijk, dan voordeelig geweest zijn. Maar aan het volk dan? ‘Ter bereiking van eenig oogmerk in deze(n) had de Verlosser op nieuw eene aardsche loopbaan moeten inslaan, en het Joodsche land, zoo als vroeger, zoo niet veelvuldiger, moeten doortrekken; want indien de zaak op geene overtuiging, dan volgens een Thomasiaansch beding, kon aanspraak maken, zou eene enkele verschijning nog zeer weinig gebaat hebben; want eenige honderden in den tempel of sommige bewoners van deze of gene landstreek konden even zoowel door zinbedrog misleid worden, als twintig, dertig
anderen, voor het minst, die twaalf, ja meer getuigen betwijfelt, kan het ook duizend doen, en het is gedaan met de werking van eigen ondervinding en geschiedkundige trouw op anderen, die het eerste missen.

{==55==} {>>pagina-aanduiding<<}

‘Laat ons het blad omkeeren, en vooronderstellen, dat de Raad en het volk tot overtuiging gebragt werden, dat de Gekruiste door Goddelijke kracht in het leven was teruggekeerd.’ Welke zouden dan waarschijnlijk de gevolgen geweest zijn? Verwarring en burgerlijk oproer. De kajafassen en dergelijken bij de vestiging des Christendoms aan deszelfs hoofd. De bekendwording van het Evangelie aan Heidenen verhinderd door Joodschen trots. Het Christendom ineengesmolten met hetgeen toen voor Mozaïsme gehouden werd. En zouden dan de nu twijfelenden hunne uitvlugten sparen? Neen! ‘als jezus vijanden er van overtuigd waren geworden, en wel in die mate, dat zij openlijk voor de wereld er voor uitkwamen, zouden immers ook zij zijne vrienden geworden zijn, en dus al weder eenzijdig. Hoeveel zou er tegen dezelve in te leggen wezen, en zoo veel te meer, als de overgang van haat in vriendschap hen met gloeijender geestdrift had doen spreken. Ja veel heviger zouden de berigten van eenen annas en kajafas, dan die van eenen mattheus en johannes aangevallen worden.’ Zulk eene redenering is regt gepast en snijdt hout. Maar verder. Men heeft evenmin regt te klagen over gebrek aan getuigenis van eenen of anderen ongewijden Schrijver. ‘Wat zou getuigenis van vreemden afdoen, als men ooggetuigen voor leugenaars durft uitmaken?’
Ook uit deze, zoo men meende, onverliesbare vesting is alzoo de vijand des Christendoms verdreven; misschien zal hij nu beweren, dat de zonderlinge omgang van jezus met zijne vrienden, na zijne opstanding, onmiskenbare sporen van verdichting draagt. Maar was dan de aard van zijne openbaringen in dien tijd niet overeenkomstig met de waardigheid van zijnen persoon en de standverwisseling, welke Hij ondergaan had? Voegde zoodanig een omgang niet aan zijne bedoelingen, om zijne vrienden van de waarheid zijner herleving te overtuigen, hun de Profetische schriften te verklaren, en hen tot hunnen verderen werkkring in te leiden? Eindelijk mag hij, die

{==56==} {>>pagina-aanduiding<<}
halsstarrig weigert de oogen voor het licht der waarheid te openen, zeggen: de opstanding van jezus is a priori iets onmogelijks. Doch ook dit baat hem niet. Deze daadzaak is klaarblijkelijk een werk uit God, niet van menschen, en bij den Allerhoogste noch physisch, noch moreel onmogelijk. Het meer vreemde houden wij voor onmogelijk, of althans moeijelijker. Maar in God bestaat geen onderscheid tusschen het gewone en buitengewone. - Wij zouden hier bijgevoegd hebben, dat de geheele bedenking niet te pas komt. Ook desaangaande is waar, wat knapp van de geheele Goddelijke openbaring zegt (*): ‘es ist eine Thatsache (res facti), die folglich auf historischen Beweise beruhet,’ en: ‘kann das Factum historisch dargethan werden, so beweist alles Raisonnement a priori nichts dawider.’
Zal nu het pleit voldongen, en de waarheid: jezus is opgestaan van den dood, boven allen twijfel verheven worden, dan verdient ook het gedrag der Apostelen, bij hunne prediking dier waarheid, onze aandacht.
‘Uit hun gedrag kunnen wij de waarde van hunne getuigenis bepalen; en indien in het onderzoek van de wijze, waarop zij hunne getuigenis van jezus opstanding geopenbaard en hunne overtuiging van derzelver waarheid gehandhaafd hebben, blijkt, dat zij mannen waren van gezond verstand, eerlijk in handel en zuiver in bedoelingen; dat zij kalmte met voorzigtigheid, vrijmoedigheid met bescheidenheid paarden, door belangelooze liefde tot menschengeluk gedreven werden, en door geenen tegenstand, hoe groot en zwaar, zich lieten afschrikken, - dan moet geloof aan christus de eindelijke prijs van ons naauwgezet onderzoek worden.’ De ontwikkeling daarvan maakt den inhoud van het derde Hoofdstuk uit. De Apostelen deden dit met voorzigtige kalmte, geene openbaarmaking schuwende, zich onthoudende van onstuimige drift, van onbezonnen ijver tegen de partijen, met welke

{==57==} {>>pagina-aanduiding<<}
zij te worstelen hadden, van overdrevene verlaging hunner vroegere denkwijze. Bij tegenspraak, bespotting en smaad bleven zij bezadigd; voorzigtigheid leidde hen, in het zwijgen niet minder, dan in het spreken. - De Apostelen deden het ook met vrijmoedige bescheidenheid. Zij matigden zich geene de minste heerschappij aan. Verdedigen zij zich, het is niet uit roemzucht. Kunnen zij vermijden, hunne hoorders tegen zich in het harnas te jagen, zij doen dit. Maar geldt het hunne hoogste roeping, zij zijn dan even vrijmoedig als bescheiden. Men denke aan paulus voor felix. - Zij deden het al verder met belangelooze goedwilligheid. Zij werden niet gedreven door eigenbaat of verkeerde oogmerken; verkondigden het Evangelie alleen, om anderen wijzer, beter en gelukkiger te maken, en kozen den regten weg, om tot hun doel te geraken, zonder een enkel zijpad in te slaan, hoe schijnbaar dit laatste ook hunne belangen mogt bevorderen. Deze hunne belangelooze goedwilligheid, met achtbaarheid en ernst verbonden, bewees niet alleen de deugdelijkheid van hunne zaak, maar baande haar ook toegang tot het hart. - Zij deden het, eindelijk, met onbezweken moed. Ware deze een wapentuig geweest van bedrog, dan is hunne standvastigheid onverklaarbaar; ware dezelve een gevolg van dweeperij, dan wordt de zaak nog wondervoller; maar was hun moed een gevolg van welgegronde overtuiging, dan blijft er geen steun meer over voor twijfel of verdenking.
Is evenwel de gansche zaak wel van gewigt genoeg, om een zoo uiteengezet betoog te vorderen? Voorzeker; zij betreft eene waarheid van het allerhoogste gewigt. Dit wordt in het vierde of laatste Hoofdstuk ontwikkeld. De opstanding van jezus heeft de doorzetting en voltooijing van zijn plan, tot heil der menschen ontworpen, mogelijk gemaakt. Deze gebeurtenis heeft ook het geheimzinnige, dat Hem en zijne Leer omhulde, opgehelderd. Zij handhaaft niet alleen het regt der Apostelen als Zedeleeraars, maar verleent ook gepasten aandrang en uitlokkende aannemelijkheid aan hunne lessen.

{==58==} {>>pagina-aanduiding<<}
Trouwens, ware christus niet opgestaan, dan hadden zij het regt niet, die pligten voor te schrijven, welke wij in hunne schriften aantreffen; dan verbeuren de drangredenen, welke zij bezigen, alle kracht en waarde; dan zijn hunne beloften van rust voor het geweten, bijstand uit den Hemel ten goede, kalmte in uitwendige omstandigheden en zaligheid in het toekomende leven even logenachtig, als de grond bedriegelijk is, waarop zij hunne prediking bouwden. Het omgekeerde is waar, indien jezus uit den dood is opgestaan. En eindelijk heeft deze opstanding eene bestendige betrekking tusschen Hem en zijne vereerders tot stand gebragt.
Wij meenden, ons niet te zeer te moeten bekorten in het opgeven van den gang dezer Verhandeling, aan welke wel niemand, die het bovenstaande aandachtig heeft gelezen, den naam van een belangrijk stuk zal ontzeggen. Wij hebben het werk dan ook met veel genoegen gelezen en prijzen het van harte aan. Eenige aanmerkingen, welke wij desniettegenstaande op hetzelve hebben, mogen wij niet terughouden.

(Het slot hierna.)





Godsdienst en Christendom. Een Leesboek voor Vrienden van het Ware en Goede. Door N. de Graaff, Predikant te Bloemendaal. Te Amsterdam, bij W. Brave, Jun. 1832. In gr. 8vo. 293 Bl. f 2-60.

In 1830 is van dezelfde hand, bij de Erven f. bohn te Haarlem, in het licht verschenen: Theophilus. Een Leesboek voor Vrienden van Godsdienst en Christendom. Wij hebben in de Letteroeff. voor 1831 onze gedachten over dat werk gezegd, en aan het einde van onze allezins gunstige beoordeeling destijds den wensch geuit, dat de Schrijver zich opgewekt mogt gevoelen, om in denzelfden geest meer te laten volgen. Aangemoedigd door de goedkeuring van Landgenooten, die in Godsdienst en

{==59==} {>>pagina-aanduiding<<}
Christendom belang stellen, biedt de Heer de graaff een gelijksoortig geschrift aan, dat wegens belangrijken inhoud even zeer aanprijzing verdient. De behandelde onderwerpen zijn: I. Gronden van gerustheid, welke de Godsdienst ons voor de toekomst aanbiedt. II. De waardigheid en pligten eener Christelijke Moeder. III. De verlossing des Menschdoms door Jezus Christus, in verband beschouwd met de uitgebreidheid der Schepping. IV. Het aandenken aan Jezus, als een krachtig middel tot bevordering van onzen Christelijken wasdom. V. Christelijke toespraak aan de ouden van dagen. VI. De laatste avond van Jezus leven. VII. De eerste dag van Jezus opstanding. VIII. Het Gebed. IX. De invloed der Temperamenten. X. De wijsheid en billijkheid van God in het toelaten van het kwaad en in het sparen van groote zondaars. XI. Een blik in het dagboek onzes levens. XII. De hooge waarde en voortreffelijkheid des Bijbels. Wij achten het niet noodig, de bijzonderheden van elk stuk nader op te geven. Uit den Theophilus is bekend, in welken geest de Heer de graaff schrijft. Men vindt hier dezelfde degelijkheid, milde beginselen en godsdienstige strekking, zonder overdrijving aan den eenen of anderen kant. Wij verblijden ons, dat zoodanige boeken lezers vinden. Een oorspronkelijk werk, als dit van de graaff, verdient ook allezins de voorkeur boven menige vertaling van vreemde voortbrengselen, welke niet altijd voor onzen landaard geschikt zijn. Deze en gene uitdrukking hier en daar moge ons minder gepast toeschijnen; wij betuigen echter het geheel met bijzonder genoegen gelezen te hebben, en vertrouwen, dat niemand, die belang stelt in
verlichting des verstands en veredeling des harten, het boek zonder stichting uit de handen zal leggen.
Wij geven den Schrijver in bedenking, of bl. 34 niet te onbepaald is gezegd, dat kinderen als eene belooning moeten aangemerkt worden. Meermalen toch hebben ouders verdriet, wanneer zoon of dochter niet luistert naar

{==60==} {>>pagina-aanduiding<<}
goeden raad. Bovendien kon men nog vragen, waarvoor dan zoodanige belooning wordt gegeven? of in bekrompene omstandigheden en bij drukkende armoede een talrijk kroost ook belooning is? en voorts, of echtgenooten, in geval van kinderloosheid, gerekend moeten worden geene belooning te ontvangen? Wij hebben voor het overige dit stuk, over de waardigheid en pligten eener Christelijke Moeder, met het uiterste genoegen gelezen, en gelooven, dat de Schrijver het woord, waarop wij aanmerking maken, heeft gebezigd, zonder te denken aan mogelijke gevolgtrekking. Wij voegen hier nog bij, dat het woord oorbiecht, bl. 185, alwaar van eene openhartige bekentenis onzer meest verborgene afdwalingen en verkeerdheden, bij het bidden namelijk, wordt gesproken, ons minder gepast is voorgekomen. Men weet, van waar die uitdrukking haren oorsprong heeft. Wij zouden dus niet zeggen: Zulk eene oorbiecht is in Gods Woord waarlijk gegrond. Ook niet: Wij moeten Hem onze wegen vertellen; noch: Voor Hem moeten wij geene geheimen hebben.
Het werk is in een' duidelijken en over het geheel zeer goeden stijl geschreven. Wij hebben echter eenige onnaauwkeurigheid opgemerkt ten opzigte van de geslachten en van den vierden naamval. Taalfouten zijn, bl. 9. lag (leide of legde), bl. 34. gij zag, bl. 49. vermoeid (vermoeit), bl. 137. verhuist (verhuisd), bl. 140. leeme (leemen) hut, bl. 141. vermoeidt (vermoeit). Ook de punctuatie is niet altijd in orde.






Iets aan en over J.L. Nijhoff, door G.H. van Senden. Eene Bijdrage, zoowel tot de beoordeeling der Eeuwfeesten van des Heilands dood en van de Goddelijke invoering des Christendoms, als ook tot die Eeuwfeesten zelven. Te Zwolle, bij J. Zeehuisen, Jr. 1833. In gr. 8vo. 54 Bl. f : - 80.

De Lezer zal zich te binnen brengen, dat de Letter-
{==61==} {>>pagina-aanduiding<<}
oefenaars zich verpligt hebben gevonden, om, in No. XI, voor Sept. 1833, bl. 470 en volg., een' onbescheiden uitval van den Heer van senden af te weren, en zij besloten derzelver verdediging destijds, met aan den te onregt vertoornden man de algemeen bekende taal van den Apostel paulus te herinneren: De Liefde gelooft alle dingen - zij hoopt alle dingen. Zij vermeenden te mogen verwachten, dat deze herinnering door een' Bedienaar van het Evangelie des Vredes en der Liefde zou zijn ter harte genomen, en sloegen daarom weinig of geen geloof aan de loopende geruchten, wegens verregaande oneenigheden, die in den Zwolschen Kerkeraad en Gemeente, bij het vervullen eener vacature, zouden zijn ontstaan, en waarbij de Heer van senden, als de voorname oorzaak, is genoemd geworden.
Wel was de man, reeds vroeger, als geenszins van vredelievenden aard zijnde, bekend, en velen herinneren zich nog den strijd, van zijne zijde gewis met weinig gematigdheid, tegen den Hoogleeraar s. muller gevoerd; wel was men algemeen onderrigt, dat niet één lid van het Zwolsche Ministerie aan hem, bij zijne beroeping van Middelbert, zijne stem had geschonken: dan men gaf den moed niet op, om te hopen, dat de Heer van senden, in jaren toenemende, en meer en meer het ongepaste en onbetamelijke van twist en vijandschap inziende, eindelijk zou hebben beginnen te leeren, de waarheid, die hij zoekt, in de liefde te betrachten.
Het voor ons liggende Iets aan en over j.l. nijhoff levert echter een treurig bewijs op, hoe weinig van senden zijne driften weet te beteugelen; en het bedroeft elk regtgeaard Christenhart, dat de man zichzelven en den eerwaardigen stand, dien hij bekleedt, zóó verre heeft kunnen vergeten!
Ons Tijdschrift gaf, in het hierboven vermelde No., van de Feestrede des Heeren van senden verslag, en verklaarde daarbij, in dezelve nieuwe bewijzen van 's

{==62==} {>>pagina-aanduiding<<}
mans bekwaamheid, ook als openbaar spreker, te hebben gevonden; maar ook tevens, dat de gronden, voor het bepaalde voorstel, ter viering van een plegtig Eeuwfeest der invoering des Christendoms, ontleend, hem onbevredigd hadden gelaten; en de steller van dit verslag hoorde niet slechts, maar sprak ook met, vele Leeraars over dit onderwerp, ten gevolge waarvan hem duidelijk bleek, dat verre de meesten zich met het gevoelen des Heeren van senden niet konden vereenigen.
Van dit gevoelen was ook de Beoordeelaar (G.N.) in de Godgeleerde Bijdragen, en hij gaf daarvan rekenschap in eene uitvoerige Recensie. Volgens van senden, is Do. Nijhoff, Predikant te Gouda, dien de Redactie, naar 't schijnt, aan hem ter prooije gaf, de steller van dit stuk, waarmede, blijkens de malsche aanmerking van van senden, ‘dat Tijdschrift is geschandvlekt geworden, door het plaatsen van eenen boos-aardigen en vilainen aanval’ tegen hem gerigt.
Dan, Do. nijhoff had bevorens een twaalftal Leerredenen uitgegeven, en de geleerde S - R had, in de Godgeleerde Bijdragen, de tweede Leerrede min gunstig beoordeeld. Deze bijzonderheid is genoeg, om van senden te doen uitroepen: ‘Dat deze Homileet, (nijhoff) die met zoodanig meesterstuk voor het publiek optrad, tot het gild van Recensenten in onze Godgeleerde Bijdragen kon verheven worden, behoort voorzeker tot de ongewone verschijnsels van onzen miraculeuzen tijd, die wel eens geloovig genoeg is, om aan te nemen, dat met het ambt ook wel het verstand komen zal.’ Het was ook waarlijk te erg, dat men van van senden verschillen durfde, en de man ‘wierp dan ook in de eerste oogenblikken het stuk, waarin nijhoff als zoodanig verwaand Kritikaster hem openlijk aanrandde, (let wel, Lezer!) met diezelfde diepe verachting uit de hand, waarmede het te Zwolle en elders van alle weldenkenden, die de zaak en van senden kennen, overladen is geworden; men wilde niet, dat hij er notitie van nemen, maar het door een verachtend stilzwijgen beant-
{==63==} {>>pagina-aanduiding<<}
woorden zou. Hij zelf helde daartoe (gelijk hij zegt) eerst zeer over, en dacht aan zeker versje:

Aber dem unbedeutenden Gekläffer 
Kleiner Geister und elender Käffer 
Geh' ich mitleidig und lächelnd vorbei, 
Und achte nicht auf das leere Geschrei.’ 


Eilieve, Do. van senden! ééne vraag, alvorens wij voortgaan, en bijaldien gij in staat zijt een bedaard antwoord te geven: Gij dacht aan dit rijmpje; waaraan zou, dunkt u, de Apostel der Liefde, de vrome joannes, wel, eerst en boven alles, gedacht hebben?
‘Dat mannen van kunde en verdienste in het rijk der letteren zich tot wrijfpalen van ezels lieten gebruiken, zonder den vermomden langoor of eigenhandig of door den burgerlijken regter behoorlijk te kastijden,’ dit merkte de welsprekende Kanselredenaar telkens met droefheid op: dan hoe! zou hij, die (de nederige man zegt het zelf) ‘op de vruchten zijner studiën ruime goedkeuring mogt ondervinden,’ het voorbeeld dier verstandige zwijgers volgen, ‘waar eigene eer en publieke betrekking, zoo wel tot de Nederlandsche Letterkunde, als tot zijne dierbare Zwolsche Gemeente, hem verpligteden tot verdediging van zijn' persoon en voorstel tot de bedoelde feestviering’? ... Dat mogt men van eenen van senden niet wachten! en hij staat dan ook ten strijde toegerust; daarbij evenwel de geruststellende verklaring voegende, ‘dat hij den man, voor zoo ver de ruwheid van diens aanval zulks toelaat, nog sparen zal; ofschoon nijhoff het aan zichzelven mag wijten, wanneer hij soms wat gevoelig geraakt wordt.’
Van senden's bedaardheid is echter voorbijgaande; want spoedig zegt hij: ‘Goede man! wilde ik hier U met den geesel der satire tuchtigen, het zoude eene kastijding opleveren, waarbij het publiek en U de tranen in de oogen zouden komen; natuurlijk bij U en het publiek uit zeer verschillende bronnen opgeweld.’ Welk

{==64==} {>>pagina-aanduiding<<}
eene taal, den beschaafden man, den Christenleeraar bovenal onwaardig! Welk een edelmoedige kastijder, die slechts tranen - geen bloed verlangt!
Het komt van senden voor, ‘dat nijhoff door de natuur niet geroepen is, om de voetstappen te drukken van wijlen den geestigen schoenlapper van Rome, pasquino geheeten: want (zegt hij) Gij zijt zoo onhandig in het ten toon stellen van mij en mijn werk, dat Gij U zelven ten pronke stelt, en, door de nemesis achtervolgd, gelijk wijlen haman, U het lot bereidt, hetwelk Gij eenen anderen hadt toegedacht.’ Men moet de groote geleerdheid van van senden en zijnen fijnen smaak, in het bijeenbrengen van een' Italiaanschen Schoenmaker, eene Heidensche Godheid en een' kwaadaardigen Staatsdienaar, in verband met een' Predikant van Gouda, bewonderen! Jammer, dat de fraaije plaats niet door eene uitvoerige noot, ten behoeve der dierbare Zwolsche Gemeente, is opgehelderd!
Van senden gaat voort, en beschuldigt nijhoff vervolgens van kwade trouw. Hij heeft woorden tusschen twee haakjes gevoegd - het woordje over in boven veranderd - en, dus schrijft hij: ‘het tweede staaltje behelst een meesterstuk van letterkundig bedrog, hoedanig mij nog nooit is voorgekomen, en dat waarlijk te eenig is in zijne soort, dan dat ik het niet tot onderwijs van allen, welke in de edele kunst van behendig te vervalschen zich willen perfectionneren, zou opmerken. Het is dat, om in de woorden eens anderen scheidteekens te plaatsen, waar zij niet staan, ten einde op die wijze eenen anderen zin aan iemands gezegde te geven.’ Inderdaad, zachtmoedige van senden, dat zijn zeer miserabele zaken, die in een land van goede Justitie niet behoorden te worden geduld! En hebt ge welligt daarom aan haman en de galg beginnen te denken? - Eilieve, herlees eens, wat de Recensent, in No. XI van dit Tijdschrift, over de onschuldige variante, van beperktheid voor broosheid, heeft aange-
{==65==} {>>pagina-aanduiding<<}
merkt; en onderzoek voorts, bedaard, of ook soms in nijhoff's geschrijf iets dergelijks kan hebben plaats gehad, alvorens gij anderen liefdeloos oordeelt, en, kwanswijs, de taak op u neemt, onderwijs te geven in de kunst van behendig te vervalschen! Gij meent dat wel niet, in goeden ernst; maar dan ook is uwe geheele tirade niets meer, met uw verlof, dan eene mislukte satyre.
Dan, waar zouden wij eindigen, wilden wij op deze wijze voortgaan? - Naar aanleiding van eene aanwijzing van nijhoff, op het woord begroeten, gewaagt de Zwolsche pasquino van nijhoff's beleefden en godsdienstigen Elefant, zijnde eene overname van eene plaats uit chateaubriand, in eene der reeds genoemde twaalf Leerredenen, en maakt zich met zijnen zoogenaamden kwinkslag regt vrolijk. - Even voldaan met zichzelven schijnt de man, waar hij, quasi schertsende, zegt: ‘Nu, mijn Heer! het publiek bewondert reeds uwen moed; de jongere medebroeders, zoo veel aan uwe modellen van kanselwelsprekendheid verpligt, staan getroffen op de aankondiging van vernieuwde bewijzen uwer oplettendheid, die Gij hen denkt te geven, en de Zwolsche Kerkleeraar, och! waarmede heeft hij de gunst verdiend, onder de bijzondere leerlingen van den grooten nijhoff toegelaten te worden, die blaakt van opregte zucht, om hem nuttige wenken te geven? Ziet, in ootmoed des harten komt hij in de gehoorzaal, waar de Coryphaeus in de Predikkunde de vlag van Hooge Schoolmeester heeft opgestoken.’ Lezers! kent gij den mond, die zulke bittere woorden, vol galle en alsem, sprak? Het is de mond van een' Christenleeraar! Kent gij den Predikant, die ze deed hooren? Do. van senden is de man; hij, de Apostel van het Rijk des Vredes en der Liefde!
Even zeer is van senden een model van nederigheid en ootmoed! Hoort hemzelven! ‘Mijne gemeente is met mijn preekwerk zeer wel tevreden;

{==66==} {>>pagina-aanduiding<<}
zij verstaat mijne kanseltaal en volgt mijn voorstel gemakkelijk. Gij zoudt U door eenen blik op de talrijke schaar uit alle standen, voor welke ik telkens op treed, door de stille aandacht, die dan bij de Godsdienstoefening heerscht, en den zegen, die mijn predikwerk volgt, hiervan kunnen overtuigen.’ En: ‘Duid het niet ten kwade, mijn Heer! dat noch ik, noch het publiek uwe uitspraak over mijnen stijl en mijne taal vertrouw,’ enz. Hoe bescheiden, hoe nederig is dit alles niet! Men ziet het van senden aan, dat hij zich den Apostel joannes en diens zachtmoedigen Meester niet ten voorbeelde heeft gekozen.
De helft van het boeksken is met zulke en dergelijke grootspraak, eigen lof, en allerlei kwinkslagen, aan- en uitvallen vervuld; de andere helft is gewijd aan eene wederlegging van de door nijhoff aangevoerde gronden. Dit gedeelte is meer bezadigd geschreven, maar, onzes inziens, ontoereikende, om het gevoelen van den Heer van senden omtrent den juisten tijd van des Heilands geboorte en kruisdood boven alle bedenking te stellen; en het lust ons niet, bij zijne, somtijds niet zeer heldere, voorstellingen te vertoeven. Recensent vermeent de Zwolsche Gemeente eenigzins van nabij te kennen; en het zou hem hoogelijk verwonderen, indien de fijnuitgeplozene wijsgeerige bepaling van den tijd, bl. 42 en 43, door het meerderdeel der Zwollenaars kan begrepen worden. Ten behoeve der meesten, had de geleerde man de woorden progressie, subjective zekerheid en relatie wel mogen toelichten. Dan, wij willen ons tot den toets van 's mans onderzoek niet inlaten. Ons is de zaak te heilig, dan dat wij ze niet met huivering in een twistgeding zouden zien ontaarden.
Van senden, tot hiertoe reeds overbekend, heeft zich, door dit geschrijf, nog nader en meer algemeen bekend gemaakt. Wij vreezen in goeden ernst, dat de Zwolsche Gemeente zulk eenen Leeraar niet lang meer zal bezitten; en reeds zien wij een aantal grootere Gemeenten in ons Vaderland gereed, om, bij voorkomende

{==67==} {>>pagina-aanduiding<<}
vacatures, den bedaarden, zachtmoedigen en vredelievenden man te beroepen. Welligt worden hij en nijhoff dan nog eenmaal Collega's! de een david, de ander jonathan - of ... nemesis en haman?
Ten slotte erkennen wij gaarne, dat van senden zijn' eigen weg gaat, en er zich niet om bekreunt, zich naar anderen te schikken. De groote Meester heeft, op de vraag van petrus: Hoe dikwijls zal ik mijnen broeder, die tegen mij gezondigd heeft, vergeven? tot zevenmaal? wel geantwoord: Ik zeg u, niet tot zevenmaal, maar tot zeventigmaal zevenmaal. Maar van senden, die ‘vóór drieëntwintig jaren een begin maakte met de wijsgeerte, en, sedert dien tijd, de meeste oude en nieuwe stelsels der Philosophie beschouwde,’ begrijpt dat gansch anders; want hij schrijft, bl. 26, aan nijhoff: ‘Verkiest Gij echter onverhoopt uwe en mijne rust niet; nu ik sta gereed, om U andermaal te spreken en ten derden male en zoo dikwijls als Gij wilt; terwijl ik dan telkens zorg zal dragen, dat de verdediging naar den aanval gewijzigd is.’ Ja, Lezers! zóó durft een Bedienaar van het Evangelie schrijven, zonder te blozen, dat hij het kenmerk des Christendoms, den geest der Liefde, als met voeten treedt, en Broeders veroordeelt, omdat zij voor het beeld, dat hij, als een andere nebucadnezar, had opgerigt, niet willen nederknielen en aanbidden! Arme, hoogmoedige man! Beproef het eens, wanneer de Lijdensweken naderen, over de vergevensgezindheid van onzen Goddelijken Verlosser te prediken, die, wanneer Hij gescholden werd, niet wederschold; die, wanneer Hij leed, niet dreigde, maar voor zijne moordenaars bad: maar vergeet dan niet, van senden, aan het einde uwer predikatie, uwe dierbare Zwolsche Gemeente toe te roepen:
Doe naar mijne woorden, niet naar mijne werken! Groot schijnt gij in eigen oog - klein zijt gij in dat van anderen. Gij

{==68==} {>>pagina-aanduiding<<}
weet niet, van hoedanigen geest gij zijt, en wij beschouwen u als een voorwerp van medelijden.
Een houtsneê-vignetje is tot sieraad aan het geschrijf toegevoegd. Aan den voet van een reukoffer-altaar rusten twee kroonen - naar 't schijnt een eiken- en een lauwerkrans. Voor wien dezelve bestemd zijn, moge de bescheiden Lezer gissen! Tantum.





De Danswoede, eene Volksziekte der Middeleeuwen, in de Nederlanden, Duitschland en Italië, volgens het Hoogduitsch van Dr. J.F.C. Hecker, Hoogleeraar te Berlijn, door G.J. Pool, M.D. Te Amsterdam, bij C.G. Sulpke. 1833. In gr. 8vo. Voorr. X en 94 bl. f : - 90.

Rec. durft niet wel beslissen, om welke reden hij, in dit boekje anders nog al behagen vindende, evenwel de noodzakelijkheid der vertaling niet inziet. Is het, dat hij voor zulk eene zucht tot navolging in ons land niet zeer vreest, of dat het oordeel van den Vertaler over ons Vaderland hem de vertaling als minder noodwendig deed beschouwen? Hij toch zegt zelf, bl. X: ‘Gelukkig ons vaderland, waar door onderrigt en voorbeeld voor de behoorlijke ontwikkeling der hoogere zielsvermogens’ (wat wordt eigenlijk hier met hoogere zielsvermogens bedoeld?) ‘zoo veel mogelijk en zoo ver wordt zorg gedragen, dat de gezonde rede en de vaste wil bestendig (?) over de verbeelding en het zinnelijk gevoel, als over onderworpene (ondergeschikte?) onderdanen, het vereischte gebied blijven voeren.’
Intusschen zijn de nasporingen van den oorspronkelijken Schrijver, schoon dan ook voor ons minder van wezenlijk belang, lofwaardig. Rec. neemt echter de vrijheid te vragen, of in het algemeen wel genoeg in het oog is gehouden en onderscheiden, wat waarheid is, en dus tot het onderzoek van den Geneesheer behoort, en wat verdichtsel is (bl. 15, 16) en voor

{==69==} {>>pagina-aanduiding<<}
rekening van het bijgeloof komt, waartegen de Geneeskunst zoo weinig vermag als elke andere poging der rede. Het schijnt ook, (bl. 18) dat de Geneeskundigen, door geheel de vijftiende eeuw, zich de danszuchtigen niet hebben aangetrokken, maar de helderzienden onder hen, om meer dan ééne reden, geoordeeld hebben, dat het beter ware, den dienaren der Kerk over te laten, om op te ruimen, hetgeen welligt grootendeels door hen opgewekt was (bl. 14). Paracelsus schijnt de eerste geweest te zijn, die de Geneeskunst ook hier heeft willen doen gelden, met welk gevolg laten wij onbeslist. Indien er nu wel geene Verhandelingen meer over Tooverij geschreven worden door Artsen, zoo als storch gedaan heeft, (bl. 21 en 22, noot) zijn er nogtans, die door hunne gedragingen bij en onder het Magnetismus belangrijke bijdragen zouden kunnen leveren tot eene Verhandeling over het Mysticismus en Fanatismus in de Geneeskunst, om te bewijzen, dat in onze zoo zeer verlichte, ja tot ontvlamming toe verlichte XIXde Eeuw nog altijd het ontstemd gevoel en eene verhitte verbeelding tot uitersten kunnen geraken (Voorr. bl. IX). Men vergete echter niet, dat allen, die den naam van Artsen dragen, daarmede de eigenschappen niet verkrijgen, die zimmermann van hen verlangt, al is het ook zóó erg niet gesteld, dat afgedrevene zinkingstof in eene flesch op spiritus vertoond wordt, gelijk dit ergens moet gebeurd zijn. Integendeel, die met de zoogenoemde Magnetiseurs hier en daar gemeene zaak maken, behooren tot de genen, die wel weten, dat langs vele wegen geld kan gewonnen worden, wanneer men slechts omtrent de keus der middelen niet al te kiesch of naauwgezet is. - Maar waarheen zoude ons zulk eene afdwaling niet leiden! Echter niet zoo verre, als men wel denkt. Het voorwerp, hetwelk, onder de handen
van den Magnetiseur liggende, zich wringt, draait, buigt, schreeuwt, bulkt of brult, is dit een zoo geheel verschillend wezen van hetgeen staande of springende in de XVde of XVIde Eeuw dergelijke potsen maakte? En

{==70==} {>>pagina-aanduiding<<}
uit dit gezigtpunt wordt de Verhandeling van den Heer hecker belangrijk. Zij is eene geschiedenis der menschelijke afdwalingen, die door alle tijden dezelfde blijven, slechts van vorm veranderen, en waartegen een helder onderwijs (Voorr. bl. IX) en eene redelijke beschaving op den duur werkzaam moeten zijn. Mogt echt godsdienstig gevoel, erkentenis van God en Zijnen grooten Zoon, die het licht der wereld was, is en zijn zal, hierop het zegel drukken! De voorschriften der leer van christus, in ootmoed en getrouwheid volbragt, kunnen alleen tegen zulke afdwalingen helpen en werken. Mogten het Mysticismus en Fanatismus, ook buiten de Geneeskunst, hoe wél anders gemeend, dit begrijpen; maar dan zouden ze ophouden zulks te zijn! De Middeleeuwen zijn voorbijgegaan, maar bij velen de geest dier eeuwen nog niet.
Ofschoon wij het met den Vertaler eens zijn, dat te willen indringen in de veranderingen, welke in het hersengestel enz. plaats hebben, nog niet eens met het nederzien in eenen onafmetelijken afgrond te vergelijken is, zou evenwel eenige meerdere onderscheiding kunnen plaats hebben, wat eigenlijk meer verschijnsels zijn, dadelijk uit de bewerktuiging voortkomende, - wat dezulke, door de verbeelding b.v. in de bewerktuiging opgewekt. Groot is toch ook de invloed van deze, wanneer men als 't ware geene stoffelijke oorzaak kan opsporen; b.v. het plotselijk opstaan en gaan van iemand, die eenigen tijd geen gebruik van zijne ledematen kon maken, en dit nu op een bloot bevel doet, enz. Verschillende verschijnsels bij den vitusdans onder anderen kunnen, naar zij zich uiten, of in eene aandoening der kleine hersenen of des ruggemergs gezocht worden. De vorderingen, in de Natuurkunde (Physiologia) gemaakt, hebben te dezen menige opheldering gegeven. Zoo zoude over de oorzaken der hysterie mede veel kunnen gezegd worden; doch, daar deze beoordeeling door meer anderen dan Geneeskundigen kan gelezen worden, verbiedt de kieschheid, over een onderwerp uit te weiden, hetwelk eigenlijk slechts

{==71==} {>>pagina-aanduiding<<}
voor den Ziel- en Geneeskundige voegzaam kan opengelegd worden.
Wij beschouwen de Verhandeling van den Heer hecker als eene belangrijke geschiedkundige bijdrage; maar, volgens hetgeen de Heer pool van haar zegt, had zij anders behooren bewerkt te worden. Zoo als zij nu is, laat zij Geneesheer en Wijsgeer onbevredigd, althans wanneer men zich op het standpunt, door pool aangewezen, wil plaatsen. Hij heeft daardoor den Schrijver geen dienst bewezen, wiens werk anders, geschiedkundig, van onderzoek en vlijt getuigt.


Cholera-morbus. Ziektegeval waargenomen door F.H. Sartorius, Med. Dr. te Amsterdam. Te Amsterdam, bij Gebr. Diederichs. 1833. (Gedrukt voor rekening van den Auteur.) In gr. 8vo. 16 Bl. f : - 25.

Men moet den inval van den Auteur toejuichen, dit vlugschrift voor eigene rekening te hebben doen drukken: op deze wijze is de drukker voor schade vrijgewaard, en de kooper kan desgelijks met deze waarschuwing voordeel doen. Deze weinige bladen zouden voor een gedeelte ten bewijze kunnen verstrekken van het gezegde van zimmermann, IIde D. bl. 15, dat een Geneesheer zeer geleerd en te gelijk.......?


Brieven van eenen Afgestorvenen. Tafereelen uit Engeland, Wales, Ierland en Frankrijk. Naar het Hoogduitsch. Met Platen. Iste en IIde Deel. Te Haarlem, bij de Erven F. Bohn. 1832. In gr. 8vo. XII, 656 bl. f 6 - :

Indien er ooit een boek uitgegeven is, waarvan de titel in tegenspraak staat met den inhoud, zoo zijn het de voor ons liggende Brieven. Wie toch maakt zich

{==72==} {>>pagina-aanduiding<<}
geene sombere, althans hoogernstige voorstelling van een werk, dat tot opschrift heeft: Brieven van een' Afgestorvene? Wie meent in zulk een boek niet de laatste raadgevingen, vermaningen en wenschen van een' overledene voor de genen te vinden, die hem in dit leven dierbaar waren? En welk een' anderen toon kan hij dus verwachten, dan den toon van ernst en weemoed? Gij bedriegt u echter, Lezer! Het boek, dat u onder den bovenstaanden titel aangeboden wordt, is niets minder dan ernstig en somber; integendeel, het is geestig, vrolijk en onderhoudend; ja Rec. moet openhartig verklaren, in langen tijd niets gelezen te hebben, wat in belangrijkheid van zaken en bevalligheid van inkleeding met deze Brieven kan wedijveren. Maar wie is dan die Afgestorvene? vraagt gij welligt. Het is een man, die in de hooge kringen, waarin hij geplaatst is, ook nu nog het leven en de wereld met volle teugen geniet; die door zijne prachtige en smaakvolle equipagiën nog in elk winterfaizoen te Berlijn de oogen der menigte tot zich trekt, en die zich gereed maakt, om een kostbaar plaatwerk over den aanleg van het park rondom het kasteel, waar hij zijn gewoon verblijf houdt, door den druk uit te geven, - de Silésische Vorst of Prins von pückler muskau. Gij ziet derhalve, dat de Schrijver op de lijst der gewone Auteurs eene uitzondering maakt. Of dit het boek ten goede kenmerkt, is eene vraag, die Rec. niet dadelijk toestemmend zou willen beantwoorden; maar zeker is het, dat het iets eigenaardigs daaraan bijzet. Waarom hij zijn werk als dat van een' Afgestorvene heeft uitgegeven: hiervan geeft hij in de Voorrede van den oorspronkelijken druk op eene regt geestige wijze de redenen op, welke door den Nederduitschen Vertaler, als min belangrijk voor ons Publiek, zijn weggelaten.
Deze vorstelijke Auteur nu is gedurende de jaren 1826-27-28 in Engeland, Wales en Ierland geweest, en heeft in zijne Brieven, geschreven aan zekere Dame, die onder den naam van julie voorkomt, de ondervindingen en opmerkingen, welke hij in dien tijd gemaakt

{==73==} {>>pagina-aanduiding<<}
heeft, nedergelegd. Zóó - dan is het boek eene reisbeschrijving? Het valt moeijelijk, op deze vraag enkel ja of neen te antwoorden. De Brieven hebben zekerlijk veel van eene reisbeschrijving, voor zoo veel zij uit verschillende plaatsen geschreven zijn, en het merkwaardige van het land en deszelfs bewoners vermelden; maar weinig, zoo men let op de aanmerkingen over wetenschap en kunst, over wereld en menschen, over staatkunde en Godsdienst, waarmede het geheel als doormengd is. De Nederduitsche Vertaler heeft de Brieven daarom met regt Tafereelen genoemd. Hetgeen dit boek onderscheidt en het belangrijke van deszelfs lezing verhoogt, is, gelijk wij reeds zeiden, het eigenaardige, wat de rang van den Auteur daaraan bijzet. Deze toch is een man van de fijnste beschaving, van veel kennis, veel geest en vernuft, die de gave bezit, om alwat hem voorkomt juist te beoordeelen en naar waarheid voor te stellen; die in alle kringen op zijne plaats is, den goeden toon weet te treffen, en de kunst verstaat, om aan de gezellige verkeering genoegen en bevalligheid bij te zetten. Maar gij zegt welligt, dat alle deze gaven niet van eene hoogaanzienlijke geboorte afhangen; dat ook de niet adellijke die gaven bezit, ja dat zelfs vele van dezelve schaarscher gevonden worden, naar mate men meer in rang opklimt. Dit zij zoo; maar deze Brieven hebben nogtans iets, wat dezelve van alle berigten onderscheidt, welke door reisbeschrijvers uit den burgerstand, hoedanige dan toch de meeste zijn, over Grootbrittanje zijn medegedeeld; het bestaat hierin, dat zij de kringen voor ons openen, welke voor een' ieder gesloten blijven, die niet van eene zoo hooge afkomst is. De Auteur, die te Londen op een' voet leefde, welke aan zijnen stand in de wereld beantwoordt, had den toegang tot de eerste kringen en gezelschappen. Alwat door geboorte en aanzien, rijkdom, luister en talenten zich onderscheidt; het
Hof, de Staatsministers, de vreemde Gezanten, de Leden van den hoogen Adel in de stad zoo wel als op het land - alles wordt door hem als ooggetuige beschreven. Nu ontmoeten wij hem, als gast, op een buitengoed van een' Graaf, Hertog of aanzienlijken partikulier, dan op een diner of souper bij een' Ambassadeur of Bankier, of op een' avond in den Travellers-club; hier wordt het groote diner van den Lord Major beschreven, daar een rout of almack; nu vergezellen wij hem op een uitstapje naar de streken en plaatsen, waar de geliefkoosde sports gehou-
{==74==} {>>pagina-aanduiding<<}
den worden, dan bij de bezoeken van merkwaardige inrigtingen in de hoofdstad of in de fabrijksteden; nu in heerlijke parks en kasteelen, dan in dorpen, op bergen en zeeën, - en overal hebben wij gelegenheid, de kunde, de schranderheid, de wereld- en menschenkennis en het geestig vernuft van den man te bewonderen. Belangrijke waarheden, fijne opmerkingen, treffende anecdoten, aardige gezegden wisselen elkander gedurig af, en maken het geheele boek tot eene interessante en zeer aangename lectuur; ja, wanneer wij het werk enkel als kunstgewrocht beschouwen, verwonderen wij ons niet, dat de vermaarde göthe, kort vóór zijnen dood, in een geleerd Duitsch Tijdschrift een verslag van de beide eerst uitgekomene Deelen gegeven heeft, en hetzelve eene uitstekende aanwinst voor Duitschlands Letterkunde noemt. Waarheid heeft de pen van den Auteur bestuurd: hij, die in de geschetste kringen thuis hoort of er bekend is, ontmoet overal, gelijk men in Engeland zelf erkent, naar het leven geteekende en sprekend gelijkende portretten; terwijl het ons, burgerlieden, vergund wordt, een' blik in die groote wereld te werpen, waar wij gelukkig niet altijd stof vinden, om de menschen te benijden. Maar die waarheid is ver van overal
aangenaam te zijn; want de Engelsche groote wereld verschijnt in deze Brieven veelal in alle hare nietigheid, kleinheid en ellendigheid. Vanhier dat het boek in Engeland zelf welligt nog meer opzien verwekt heeft dan in Duitschland, zoodat men nog gedurig in Engelsche Tijdschrift en regtstreeksche of zijdelingsche zetten vindt tegen den German Prince, die beschuldigd wordt ten aanzien van Grootbrittanje te hebben gedaan, wat Mistriss trollope met betrekking tot Noord-Amerika gedaan heeft. Ook hier is het waar: Veritas odium parit. Het laat zich dan ook gemakkelijk verklaren, dat de vertaling van het werk in Engeland meermalen is herdrukt, en dat een Boekverkooper te Londen voor het handschrift der beide laatste Deelen aan den Duitschen Uitgever 1000 p. st. (f 12,000) geboden heeft.
Maar, valt er dan niets op het boek aan te merken? De Vertaler, die in een kort Voorberigt hetzelve aanbeveelt, zegt van den Schrijver: ‘Zijn verstand is opgeklaard; zijn hart - behoort niet tot de vierschaar van ons oordeel;’ en wekt alzoo het vermoeden, dat er toch iets aan ontbreekt, en dat dit gebrekkige uit de gesteldheid van zijn hart voortvloeit. Rec. stemt dit volmondig toe, en zou zelfs op een'

{==75==} {>>pagina-aanduiding<<}
meer stellig afkeurenden toon over het zedelijk karakter van den Auteur meenen te mogen spreken. En wat is dan het gebrek van dit boek? Het bestaat hierin, dat zekere ligtvaardigheid en ligtzinnigheid zelfs omtrent de ernstigste zaken, zekere losheid van beginselen en ongodsdienstigheid het boek ontsieren. De Schrijver is ook hierin een man van de groote wereld, dat hij of geen Godsdienst bezit, of er eene heeft op zijne eigene hand, waarmede het ruimst genot van het leven volkomen bestaanbaar is. Het oorspronkelijke draagt hiervan maar al te veel blijken; doch de Nederduitsche Vertaler heeft dit zoo veel mogelijk veranderd en verbeterd, waardoor de lezing van het boek onschadelijk geworden is. En over 't geheel heeft de Vertaler zich van zijnen niet gemakkelijken pligt wél gekweten. De bijgevoegde platen zetten aan het werk wezenlijk sieraad bij.
Wij zullen voor het tegenwoordige met deze algemeene karakterisering van het werk ons vergenoegen, hopende bij de aankondiging der beide volgende Deelen in eenige bijzonderheden te treden.






Lessen over de Redekunst en fraaije Letteren, of Voorschriften over Taal, Stijl, Welsprekendheid en Dichtkunst, naar het Engelsch van Hugo Bkair, in leven Hoogleeraar te Edinburg enz., in drie Deelen, vertaald door wijlen den Hoogleeraar Mr. Herman Bosscha, en thans op nieuws uitgegeven door Mr. B.H. Lulofs, Hoogleeraar in de Nederlandsche Letterkunde en Welsprekendheid te Groningen, enz. (die bij dezen derden Druk een groot aantal van eigene Aanteekeningen gevoegd heeft.) Iste Deel. Te Groningen, bij J. Oomkens. 1832. In gr. 8vo. VIII en 218 bl. f 4-80.

Het hier aangekondigde werk is reeds sedert zoo langen tijd, in de letterkundige wereld, met roem bekend geweest, dat de nieuwe uitgaaf der vertaling, met aanteekeningen door wijlen den Hoogleeraar bosscha, (inzonderheid daar een man, als de Hoogleeraar lulofs, zich met het opzigt dier uitgaaf wel wilde belasten en belangrijke toelichtingen van hemzelven er bijvoegen) aan het letterminnend publiek niet anders dan welgevallig wezen kan. Het

{==76==} {>>pagina-aanduiding<<}
zal dan ook overtollig zijn, iets tot lof van dit werk van blair te zeggen. Men weet, dat de Hoogleeraar bosscha met oordeel en smaak de vertolking bezorgd had. Deszelfs aanteekeningen zijn, als blijken van 's mans geleerdheid en schoonheidsgevoel, bekend. Wij hebben er dus slechts bij te voegen, dat de arbeid, welken Prof. lulofs, ook door zijne uitmuntende toelichtingen, aan deze nieuwe uitgaaf heeft te koste gelegd, de waarde der Nederlandsche vertaling verre boven die van blair's oorspronkelijk opstel verheft. Hoe welkom ons echter dit eerste Deel reeds is, neemt zulks niet weg, dat hier en daar eenige bedenkingen bij ons oprezen.
Zoo geeft ons blair, in de les over den Smaak, verbazend veel woorden, zegt veel behartigenswaardigs over het onderwerp, maar dringt tot den grond der zaak nergens door. Wij missen hier geheel dien wijsgeerigen blik, welken de Schrijver van een werk, als het onderhavige, zoo in het gebied van het schoone en verhevene, als in het hart en den geest der menschen, behoorde te werpen. Immers, hoe weinig vordert men, met het algemeene gevoel der menschen tot toetssteen van den smaak te verheffen, als men naderhand dit weder tot het gevoel beperken moet van zulke menschen, welke zich in eene beschaafde en bloeijende maatschappij bevinden, en leven in een' tijd, waarin verfijnde zeden heerschen, en de kunsten in achting zijn; waarin de voortbrengsels van den geest vrijelijk onderzocht worden, en de smaak (!) door wetenschap en wijsbegeerte uitgebreid en verhoogd wordt! - Op deze wijze maakt men immers den smaak tot het door verstand en gevoel geregeld oordeel van menschen, wier smaak behoorlijk gevormd is, en men dwaalt om in een' cirkel. Hoe veel verschillende, zeer gezonde opmerkingen de Heer blair in deze les dan ook make, met het gunstig oordeel van den Hoogleeraar, in zijne aanteekening op bl. 17 (Aanteekeningen bl. 3), kunnen wij onmogelijk instemmen. Zou de zaak niet helderder en dieper tevens behandeld zijn geweest, indien de Schrijver, of anders Prof. lulofs, in zijne aanteekening, begonnen had met onderscheid te maken tusschen smaak en goeden smaak; den smaak verklaard had, als te zijn het natuurlijk welgevallen van den mensch in datgene, wat beantwoordt aan zijn onderwerpelijk gevoel voor het schoone en verhevene, en hetwelk dus een beeld hem afteekent van

{==77==} {>>pagina-aanduiding<<}
datgene, wat aan zijne verbeelding schoon of verheven schijnt; terwijl de goede smaak het welgevallen is in datgene, wat in waarheid schoon en verheven is. Daaruit volgt dan van zelve, dat, alwat in het gebied der kunsten overeenstemt met den onuitroeibaren aanleg van den mensch, ook in alle tijden, aan alle volken behagen moet; doch alwat slechts, ten gevolge van eenige wijziging, hetzij dan ten goede of ten kwade, van dien oorspronkelijken aanleg, bewondering of welgevallen wekt, ook alleen het óf verfijnde óf bedorven schoonheidsgevoel van sommigen treffen zal; en dat het de taak des wijsgeers is, te onderzoeken, wat hieromtrent te verwerpen, wat daarentegen is toe te juichen. Alsdan wordt, na voorloopige omschrijving van den smaak in 't algemeen, als het natuurlijk welgevallen van den mensch in datgene, wat hem schoon of verheven schijnt, de beantwoording der vraag, wat schoon en verheven is, en de daaruit voortvloeijende gevolgtrekking, dat het welgevallen dáárin-alleen den goeden smaak kenmerkt, het te behandelen onderwerp der volgende lessen.
Eene tweede aanmerking hebben wij op den stijl der aanteekeningen van den Hoogleeraar lulofs. Om niet dor en droog te worden, legt de vernuftige lulofs zich toe op eene humoristische mengeling van het ernstige en luimige, maar gaat in het laatste soms te ver. Bl. 121 en 122 praat de Professor zoo kluchtig over de wording van den mensch en het ontstaan der spraak, dat men in het eerst niet weet, of hij den Materialist dan wel den Christen-wijsgeer gelijk geve. Beider gevoelens stelt hij, zonder eenige noodzaak, in een bespottelijk daglicht, en ergert daardoor beide partijen. Hij zelf schijnt echter het anti-materialistische gevoelen te zijn toegedaan. Doch waarom dan eene plaats als deze? ‘Dat zou, waarachtig, anders al een aardig gekeuvel tusschen adam en eva (die men zich van den anderen kant als zoo volmaakt voorstelt) geweest zijn, indien zij, geheel uit zich-zelve, daartoe eerst zich eene taal van de grondklanken aan, van a, e, i, o, u af, hadden moeten vormen! En hoe verstonden die goede luidjes de Godheid dan, als deze tot hen sprak: of sprak deze tot hen bloot door teekenen, gelijk tot Doofstommen? Maar hoe verstonden zij dan nog weêr dadelijk die teekenen, zij, die nooit les op een Doofstommen-Instituut gekregen hadden? Waarlijk dit is te zot, om

{==78==} {>>pagina-aanduiding<<}
alleen te loopen.’ De Hoogleeraar schermt hier geheel in het wilde: want niet één verstandig mensch zal ooit dergelijke dwaasheden beweren. Beter en ook der zake waardiger zou de Hoogleeraar gedaan hebben, indien hij had aangetoond, dat alwat natuurlijk is moet aangemerkt worden als van Goddelijken oorsprong, omdat God de Schepper en Heer der Natuur is. Met de verklaring der Paradijsgeschiedenis, die tot het gebied der Godgeleerdheid behoort, had hij zich dan in zijne letterkundige aanteekeningen niet behoeven in te laten. Genoeg ware het geweest, hier te zeggen, dat alleen zulke kunsten en wetenschappen, wier kennis en beoefening niet onmiddellijk uit de inrigting der menschelijke natuur voortvloeit, van menschelijke en dus, gelijk men het noemt, toevallige vinding zijn, gelijk de schrijfkunst, de boekdrukkunst, de natuurkunde (die wél moet onderscheiden worden van de eenvoudige aanschouwing en opmerking der dingen buiten ons) enz. Dat daarentegen alwat noodwendig tot de menschheid behoort, dewijl het aan onze natuur aanklevend is, moet worden erkend als van God gegeven, gelijk de zintuigen, de rede, het spraakvermogen enz. Dat men wel kan maken, dat bij kinderen, welke men verwaarloost, zich de natuurlijke vermogens niet behoorlijk ontwikkelen; maar dat de mensch, of de menschen, in volwassenen toestand geschapen of ontstaan zijn, en dus niet in den hulpbehoevenden toestand van kinderen verkeerden. Dat bij gevolg zich van lieverlede hunne vermogens moesten ontwikkelen, en dus ook het spraakvermogen zich openbaren door de vorming van bewerktuigde klanken, beantwoordende aan het gevoel des sprekers, en noodwendig verstaanbaar voor ieder sympathizerend en in gelijken toestand geschapen wezen. Dat
op die wijze eene meer en meer zich volmakende en verrijkende grondtaal ontstond, die de moeder werd van alle volgende talen enz. En alsdan ware de Heer lulofs, zonder tusschenkomende klucht, wel zoo gelukkig, als nu, geraakt tot de aanhaling der schoone plaats van bilderdijk: O vloeib're klanken enz. De vraag, hoe God zich aan die eerste menschen kon openbaren, is dan geheel overtollig. Immers, behaagde het Hem (gelijk ons de Bijbel zegt) Zijnen wil aan die eerste menschen bekend te maken, dan kon zulks, door Engelen of hoe ook anders, geschieden in die grondtaal, welke de menschen, zonder kunstvinding, uit eigene onwederstaanbare

{==79==} {>>pagina-aanduiding<<}
aandrift zich hadden gevormd en voortgingen te vormen, zonder dat adam en eva, of hoe men hen noemen wil, (naar de eenigzins ongepaste scherts van den Professor) op een Doofstommen-Institunt les hadden behoeven te nemen. Dat Goddelijk onderrigt behoeft niet, bij het eerste oogenblik van der menschen wording, hun gegeven te zijn; het heeft kunnen achterblijven, tot dat zij door eigene ontwikkeling daarvoor vatbaar waren; en de Heer lulofs had, in zijne wijsgeerige taalbeschouwing, met de geschiedenis van Gods openbaringen aan het menschdom niets te maken.
Derde aanmerking. Aanteek. bl. 178, op bl. 284: ‘Een Fransche Hexameter laat zich niet lezen.’ Zeker niet de medegedeelde Hexameters van den voormaligen Minister thurgot; maar anders even goed of slecht, als in het Hoog- en Nederduitsch, accentief namelijk, met een' Trochaeus veelal voor een' Spondaeus, als bij klopstock, voss, göthe, en anderen. Zelfs een Elegiacum laat zich gemakkelijk lezen, b.v.

Être des l êtres! grand l Dieu! puis-l sant Mo-l narque du l monde! 
Toi que j'im-l plore sans l cesse ll, o mon ap-l pui, mon sou-l tien! 


Eindelijk, Aanteek. bl. 183, op bl. 297: Und der Todtengräber gräbt ein Grab. Daarvoor geeft de Heer lulofs: En op 't kerkhof gaapt een donker graf; of: En men graaft een diep en donker graf; of: En der doôn begraver graaft een graf; of eindelijk: En de doodsgrafgraver graaft een graf. Recensent stelt het volgende voor: En de doodkuilgraver graaft een graf.
Niettegenstaande deze weinige aanmerkingen, bevelen wij dit belangrijke werk allen letterlievenden ten sterkste aan, en wenschen den bekwamen en werkzamen Hoogleeraar lulofs lust en krachten tot voortzetting van dezen zijnen arbeid.





Nieuwe Dichtbundel van Mr. Samuël Iperuszoon Wiselius, Ridder van den Nederlandschen Leeuw, Lid van het Koninklijk-Nederlandsche Instituut, vaste Sekretaris van deszelfs Tweede Klasse, Medelid van verschillende Maatschappijen van Wetenschappen en Letteren. Te Amster-
{==80==} {>>pagina-aanduiding<<}
dam, bij de Erven H. Gartmaan. 1833. In gr. 8vo. LVIII en 289. bl. f 3-60.

Bij de verschijning van dezen nieuwen Dichtbundel kondigt de Heer wiselius aan, dat ‘met denzelven zijne dichterlijke loopbaan waarschijnlijk besloten wordt.’ Rec. kan dit niet als zijnen eigen wensch overnemen; maar in hope, dat die loopbaan door den Man, die ze vele jaren met roem betreden heeft, nog loffelijk vervolgd moge worden, zal hij van zijn bevind, zoo wel in de Voorreden, als in den Dichtbundel zelven, een beknopt en zoo veel noodig beoordeelend verslag doen.
In de Voorreden dan werd Rec. aldra getroffen door des Schrijvers wensch, ‘dat men haar leze als het afscheid, als de laatste woorden van eenen stervende, die zijne uiterste oogenblikken nog wil besteden, om kinderen of vrienden, die hem na aan het harte liggen, te bestraffen, te vermanen, te regt te wijzen;’ en wat verder: ‘Als zoodanig dan, als de ernstige toespraak van iemand, die, om voor te staan, wat hij voor regt en waarheid hield, zich aan gunst of ongunst van de wereld nimmer liet gelegen liggen en daarbenevens verwachten moet, weldra den gewigtigen overstap uit die wereld in eene andere te zullen doen, zal men haar, hoop ik, wel eenige aandacht waardig keuren.’ Door deze merkwaardige woorden kwam Rec. aanstonds in eene zeer ernstige stemming en hoog gespannen verwachting: uit zulk eenen veegen vadermond hoopte hij over een hoogst aangelegen onderwerp, dat met 's menschen gewigtigste belangen in verband staat, iets voortreffelijks te hooren; en al hadde het dan ook met den inhoud des Dichtbundels in geen regtstreeksch verband gestaan, hij zou dit gaarne voorbijgezien hebben: of stelde hij het zich nader tot dezen in betrekking voor, dan dacht hij iets ernstigs en aangenaams te hooren, b.v. over het gebruik en het misbruik van de Dichtkunst, ten opzigte van Godsdienst en zedelijkheid, of eenig dergelijk onderwerp. Hij las dus voort tot aan het einde, maar kon zijne oogen naauwelijks gelooven! Hij herlas de zoo even aangehaalde woorden, vergeleek ze met het vervolgens gelezene, en kon maar niet begrijpen, dat hij de eerste in het laatste verwezenlijkt moest zien. Hij vond hier wel doelmatige inlichtingen over den inhoud dezes Bundels, en tusschenbei-
{==81==} {>>pagina-aanduiding<<}
den uitweidingen meest van letterkundigen aard, of den Schrijver en zijn werk betreffende, en daarin hier en daar nuttige opmerkingen: maar waren dit nu zulke hoogst belangrijke onderwerpen, als de aanhef deed verwachten? was dit nu dat
‘afscheid,’ die ‘laatste woorden van eenen stervende’ enz.? was daarenboven de hier heerschende toon doorgaans die, welken men uit den mond van eenen bedachtzamen en nederigen, zachtmoedigen en liefderijken vader of vriend, bij zijn sterven, zou verwachten te hooren? Hoe gaarne wenschte Rec. op dit een en ander volkomen ja te kunnen zeggen! - Laat ons den inhoud der Voorreden kort opgeven, en er, tot staving van het gezegde, eenige aanmerkingen mogen bijvoegen.
Volgens bl. III, IV, is het erotische, in de Mengelingen voorkomende, van des Dichters vroegste mannelijke jaren, om goede redenen achtergehouden bij de uitgave van het eerste Deel zijner Dichtwerken, tot welks Voorrede hij verwijst. Het bekende Catulliaansche, dat hij hierop laat volgen:

‘- - - castum decet esse poëtam 
Ipsum, versiculos nihil necesse est,’ 


had Rec. weggelaten gewenscht; want zou een stervend vader of vriend dit zoo onbepaald tot de zijnen zeggen? zou dit ‘iets wezenlijk goeds te weeg brengen bij hen, die tot het aankomende geslacht behooren,’ waartoe (bl. II) deze Voorreden bijzonder dienen moest? zou een Dichter, als wiselius, die in zijne schoonste verzen toont prijs te stellen op Godsdienst en zedelijkheid, dit in goeden ernst meenen?
Bl. IV-XLII vindt Rec. eerst iets, maar zeer kort, mede met verwijzing op des Dichters vroegere werken, over Treurspel en Treurspeldichters in het algemeen; maar vooral over het hier voorkomende Treurspel, De inspraak van het bloed, vrij gevolgd naar de Laurence et Orzano van den Franschen Dichter legouvé. Voor zoo ver Rec., bij gebrek van het origineel, oordeelen kan, zal de Lezer den navolger dank weten voor de aanmerkelijke veranderingen, die hij als ware verbeteringen in de copie, volgens zijne opgave, gebragt heeft. De ‘zielkundige en zedelijke inzichten,’ die den Schrijver bij de bearbeiding van dit stuk geleid hebben, heeft hij, over het geheel, met genoegen gelezen, en bijzonder over de kieschheid, die de Dichter bij de behandeling van zulke

{==82==} {>>pagina-aanduiding<<}
onderwerpen moet in acht nemen; doch daar gevallen, als die, waarin, naar des Schrijvers meening en voorstelling, in dit Treurspel, de inspraak van het bloed bestaan mogt, in het gewone leven wel hoogst zeldzaam zijn, kan hij niet zien, hoe het hierover opgemerkte tot de aangekondigde hoogst belangrijke vermaningen behooren kan. Ook meent Rec., dat men over die stem of inspraak des bloeds, welke hem, althans in geval van volstrekte onbekendheid, zeer twijfelachtig voorkomt, eenigzins anders dan de Heer wiselius zou kunnen denken, of van meening zijn, dat men, met hem, eene psyche, als derde deel van den mensch, aannemende, nog niet verder in de Anthropologie gevorderd is, en nogtans daarom nog geen ‘filosofaster’ zou behoeven te zijn, die ‘Volteriaansche wanbegrippen voorstaat en aanhangt,’ (zie de noot bl. IX) maar de heiligste natuurpligten zeer wel uit zekerder gronden zou kunnen afleiden. - Verder vindt Rec. hier uitgeweid over het declameren op het tooneel, en de voortreffelijke wijze, waarop des Auteurs gemelde stuk te dezen aanzien uitgevoerd is; de blijken van goedkeuring, die hij over hetzelve ontvangen heeft, vermeld; eenige hem daarop medegedeelde aanmerkingen beoordeeld; over lof en berisping, zoo in het algemeen, als bijzonder hemzelven te beurt gevallen, nogmaals uitgeweid. Gaarne toestemmende, dat ook hieruit voor den Lezer nut op te gaderen is, meent Rec. echter te mogen vragen, of het grootendeels niet meer voor den Schrijver zelven belangrijk is, dan wel voor het Publiek; of het althans wel behoort tot die gewigtige ‘vermaningen en teregtwijzingen,’ die men, als bij ‘het afscheid van eenen stervende,’ verwachtte. - Dat hij omtrent veler valschen smaak bij tooneelvertooningen veel waarheid zegt, zal niemand, die van zuiveren smaak voor het ware, goede en schoone is, betwisten: doch zou hij het ook overdrijven, of te donker inzien, wanneer hij,
bl. XX, zulk een laudator temporis acti is, alsof hij alleen in zijne jeugd ‘een Publiek’ gekend hadde, ‘dat niet alleen gevoelig was voor poëzij, maar er tevens bij nadacht en juist oordeelde’ enz., en hij daaruit in de noot aanleiding neemt tot een' zeer onbepaalden en scherpen uitval tegen de hedendaagsche verzen? - Een wijs en nederig woord over lof en blaam zou in den mond van eenen stervenden vader of vriend voor de zijnen niet ongepast kunnen zijn; en zeer goed en treffend zegt de Heer wiselius, bl. XXXIII:

{==83==} {>>pagina-aanduiding<<}
Ik beweer niet, dat een wijs mensch onverschillig zijn moet voor lof en voor blaam; want wat zouden wij zijn, ontbloot van alle eerzucht? Men jage slechts den eenen niet na en zij niet beducht voor den anderen, maar bewandele zijnen weg naar geweten en overtuiging, als of er noch lof noch blaam op konde volgen. - Niet min zorgvuldig beheersche men zijn gemoed bij berisping, misprijzing en miskenning, of aangedaan onregt. Is de eerste op gronden steunende, men erkenne zijne feilen en doe zijn voordeel met de teregtwijzing; zoo niet, men zie haar voorbij, en trekke zich het overige niet aan.’ Doch waarom dan terstond hierop, zonder eenige noodzaak en met scherpheid, opgehaald van eenen aanval op zijn Voorbereidende Vertoog voor zijne Voorlezingen over de Tooneelspeelkunst? waarom zich bitter en spottend beklaagd over den Heer n.g. van kampen, als die hem niet genoeg regt zal hebben laten wedervaren? waarom nog iets gezegd over den Heer würtz, die den dichtgeest in hem zal miskend hebben? Hij laat wel voorafgaan: ‘Hoe gedroeg zich in zulke omstandigheden een bilderdijk? En waarom zoude ik ook hier niet van mij zelven mogen spreken?’ maar hoe deze zamenvoeging hier past, begrijpt Rec. niet: indien de Schrijver zich bilderdijk tot model wilde kiezen, dan kon hij het, dunkt ons, niet ongelukkiger doen, dan in deszelfs behandeling der genen, die van hem verschilden; want hierin is bilderdijk, wegens zijne bitsheid en hardheid, ons nooit groot - wat zeggen wij! zelfs zeer klein voorgekomen. Rec. staat met den Heer van kampen in geen de minste betrekking, zoo min als met den Heer wiselius, kent beide niet anders dan uit hunne schriften, en spreekt dus hier gerust sine ira et studio, maar meent, ook aan eerstgenoemden den lof van
een' zeer verdienstelijk' Schrijver te mogen toekennen. En, in allen gevalle, is het wel naar de liefde, is het althans niet te donker gezien, een letterkundig verzuim of verschil van oordeel onbepaald aan boosheid van hart toe te schrijven, gelijk dit hier maar al te zeer geschiedt? - Hier volgt eene verdediging van des Schrijvers spelling der namen Tlyepolijs en Quirinijs, in den tweeden naamval, afkomstig van den eersten Tlyepoli en Quirini, en in het bewuste Treurspel voorkomende. Wij achten het niet der moeite waardig, dit den Schrijver te betwisten: anders zouden wij kunnen vragen, of hij dan ook niet, om gelijke reden, zou moeten schrijven Apolloos lier, Dircees

{==84==} {>>pagina-aanduiding<<}
bron enz., en niet, gelijk hij wil, Apollo's lier, Dirce's bron. Maar wij zouden ook kunnen vragen, of het niet overdreven is, (bl. XL, XLI) sommiger schrijfwijze, Hooft's Werken, Wagenaar's Historie, ofschoon zij wel niet goed te keuren is, ‘een blijk van verregaande domheid’ te noemen, ja zich over nog niet bestaande verkeerde schrijfwijzen vooruit te ergeren. Wij zouden al verder kunnen vragen, of het niet overdreven, of althans te donker gezien is, wanneer de Schrijver, al vroeger, van zijne hier verdedigde spelling even gewagende, zegt, bl. XXVI: ‘Wat moesten onze Grootvaders wel gevoelen, als zij den jammerlijken toestand vernamen van onze, hun zoo dierbare, moedertaal?’ en de aanleiding tot deze jammerklagt? dat sommigen het woord heilige en dergel., ja den naam David, uitspreken, alsof er stond heiliege, Davied!! (zeker verkeerd; maar toch niet verkeerder, dunkt ons, dan anderen heilege, Daved enz.) en waarom bij dit laatste ‘zeker wel bekend Redenaar’ gehekeld? Wij zouden nog kunnen vragen..... Doch punctum! waar zou het met al dat vragen heen? Wij denken al weder terug aan den aanhef der Voorreden, en vragen op nieuw: waartoe dit hier?
Rec. spoedt zich voort tot bl. XLII-XLV, waar de Schrijver spreekt over zijne hier herdrukte en uitgebreide Toespraak aan jeugdige Dichters, het daarbij behoorende Lofgedicht, en den aanstoot, welken hij denkt, dat sommigen hierin zullen vinden; eindelijk nog een enkel woord over zijne hierop volgende Schets van t. van kooten, als vervulling van den pligt der dankbaarheid. Van het eerste wil Rec. hier dit alleen zeggen, dat hij ook daarin, tot zijn leedwezen, niet hoorde ‘de laatste woorden van eenen stervenden vader of ‘vriend;’ maar de stem van iemand, die, naar des Schrijvers eigene woorden, ‘de stoute onderneming’ meent te wagen van tegen ‘duizenden, ja honderdduizenden,’ en wel tegen ‘Lilliputters en Pygmeën’ te velde te trekken, welker ‘geschreeuw, hoe luid en krijschend ook, hem niet verbluffen zal;’ de stem dus - van den Reus goliath! - Hoe veel liever zou Rec. hem nog langer gehoord hebben over zijnen vriend en weldoener van kooten; of over den pligt der dankbaarheid van het nageslacht jegens Mannen, die zich voormaals in de Letterkunde verdienstelijk gemaakt hebben; of over iets dergelijks, dat de Voorreden haren aanhef waardig kon geëindigd hebben!

{==85==} {>>pagina-aanduiding<<}

Maar nog is het einde niet. Bl. XLV-LVIII geeft de Schrijver de Geschiedenis van zijn Treurspel Aernoud van Egmond, in 1822 uitgekomen; en bijzonder van het onregt, dat hij, in het ten tooneele voeren van hetzelve, inzonderheid door den Acteur snoek meent geleden te hebben. Beschouwen wij dit gedeelte uit het meergemelde oogpunt, waaruit hij zelf zijne Voorreden wilde beschouwd hebben, dan moeten wij op nieuw met verbazing vragen: hoe komt dit hier als zoodanig te pas? - Doch wij zien, bl. XLVI, de vader spreekt nu niet zoo zeer tot, als wel over ‘een zijner geliefde kinderen,’ dat is over een zijner letterkundige voortbrengsels: hierbij echter ‘heeft hij niet in het geringste zichzelven op het oog;’ o neen! hij doet het enkel tot staving van plaatsen uit bilderdijk en broes, die hij bl. XXXVII aangehaald heeft. Maar zou broes, wien Rec., zoo wel als de Heer wiselius, hoogacht, en met hem gaarne ‘den voortreffelijken broes’ noemt, hem de uitgave van deze Geschiedenis aangeraden, of dezelve, ja deze geheele Voorreden, zoo als zij daar nu staat, goedgekeurd hebben? Hij twijfelt, ja twijfelt zeer! - Rec. wil vooronderstellen, dat de Schrijver in alles, wat hij hier zegt, volkomen gelijk heeft; hij kan en wil dit niet beoordeelen, want het audi et alteram partem zou ook hier gelden: maar hij kan bezwaarlijk gelooven, dat de Heer wiselius zelf ‘in zijne laatste ‘uren’ tevreden zou zijn, dit Naschrift, althans sommige plaatsen van hetzelve, geschreven te hebben, ja niet liever wenschen zou het geheel te vernietigen. Hij dreigt, in de noot bl. XLVI, XLVII, vergeleken bl. LVII, ‘ten regten tijde, het zij nog bij zijn leven, het zij na zijn overlijden, strafgerigt te houden’
over al het ongelijk, dat hij, ten opzigte van het zoo even genoemde Treurspel, en van een ander, De dood van Karel genaamd, meent ondergaan te hebben, en van welk alles door hem ‘naauwkeurig aanteekening gehouden is.’ Ja! het staat u vrij, Dichter, Letter- en Geschiedkundige en op welke andere titels gij billijke aanspraak hebt! het staat u vrij, voor uw regt te spreken, en ‘schanddaden’ aan het licht te brengen, indien gij meent, dat dit u en der Maatschappije tot nut kan zijn; maar Mr. en Ridder wiselius! zou het niet meesterlijker en ridderlijker zijn, dit dan nog bij uw leven te doen, opdat gij en uwe partij beide voor de vierschaar der waarheid en geregtigheid moogt gehoord en geoordeeld worden? Mr. en Ridder wise-
{==86==} {>>pagina-aanduiding<<}
lius!... maar neen! weg thans met die wereldsche titels! - mijn Broeder! mijn Medechristen! zou het niet edelmoediger, niet Christelijker, niet verhevener zijn, nog bij uw leven alle die aanteekeningen aan de vlammen, en uw beleedigd eergevoel aan de Goddelijke en menschelijke liefde op te offeren? ‘Lento gradu procedat,’ zegt gij, ‘et supplicii gravitate tarditatem compenset!’ maar gij wilt uwe ira immers niet in de plaats van de Ira Divina, welke gij in de toepassing dier spreuk uitlaat, stellen? Zou het u, die, volgens uw eigen woord, ‘verwachten moet, weldra den gewigtigen overstap uit deze wereld in eene andere te zullen doen;’ zou het u, in dit vooruitzigt, niet edeler, heiliger, zaliger zijn, daarvoor de spreuk van het Kruis in de plaats te zetten: ‘Vader! vergeef het hun, want zij weten niet, wat zij doen!’? Zou dan hetgene, dat gij verder schrijven mogt, niet nog meer tot
uitbreiding van het Rijk der Waarheid en der Liefde zijn? en zoudt gij er in uwe jongste oogenblikken niet met zoo veel te meer welgevallen op terugzien?
Wegens het gewigt, dat de Schrijver aan zijne Voorreden hechtte, heeft Rec. zich daarbij wat langer moeten ophouden. Over den Dichtbundel zal hij dus, naar evenredigheid, korter moeten en kunnen zijn, geenszins uit minachting voor den Dichter en zijn werk, maar omdat het niet noodig is, bij hem, die reeds lang met hoogen lof bekend staat, zoo lang stil te staan, om zijne voortreffelijkheden of gebreken te doen kennen, als bij een' jongen of minder bekenden Dichter, ten zij dat iets bijzonders van de eene of andere zijde bijzondere aandacht vordere.
Het eerst komt dan hier het Treurspel voor, getiteld De inspraak van het bloed, welks hoofdzaak hierop nederkomt. Orzano, een jeugdig krijgsman van 17 of 18 jaar, Bevelhebber der oorlogsmagt van Venetië, in het midden der 13de eeuw, verlieft op Lorenza, de dochter van Gradonigo, den Voorzitter van het Tienmanschap, eene vrouw van 32 jaar, die ook groote liefde voor hem opvat, maar nogtans door een geheim harteleed, het verlies van een' voormaligen geliefde, den Edelman Quirini, wien zij waant dood te zijn, van hem teruggehouden wordt. Op aandrang echter van haren vader, geeft zij weldra toe, om zich met hem in den echt te verbinden; doch eer dat deze voltrokken is, wordt er, door een' zamenloop van omstandigheden. ontdekt, dat

{==87==} {>>pagina-aanduiding<<}
Quirini leeft, en dat Orzano de zoon van hem en Lorenza is; en nu, na eenige tragische in- en ontwikkeling, geraakt Lorenza in het rustige bezit van Quirini, en Orzano wordt door nieuwe krijgsbedrijven van haar verwijderd. - Zeer kiesch is de behandeling van een zoo teeder onderwerp, en over het geheel voortreffelijk de dichterlijke bewerking; en ofschoon het geheel gelukkig uitloopt, is echter de geest en toon van het stuk zoo tragisch, dat de Dichter, op voorbeeld van andere beroemde stukken van dien aard, wél gedaan schijnt te hebben, met den naam van Treurspel te behouden. - Indien Rec. op een stuk, dat reeds door bevoegde vrienden des Makers goedgekeurd, en met bijval ten Amsterdamschen tooneele gevoerd is, eenige aanmerkingen mogt maken, dan zouden het vooral de drie volgende bedenkingen zijn: Vooreerst schijnt hem hetgene, dat volgens den titel het thema van het stuk moest zijn, daarin eigenlijk niet te heerschen. Lorenza, Orzano, Quirini geven wel nu en dan eene beweging van zekere onverklaarbare aandoening te kennen, die hen tot hun onbekende bloedsbetrekkingen aantrekt, of ten opzigte van het ongeoorloofde van hen afstoot; maar de intrigue en de ontknooping van het stuk worden niet door die duistere stem of inspraak van het bloed, maar door de natuurlijke in- en ontwikkeling der omstandigheden te weeg gebragt. Ten andere, het tweegevecht van Quirini en Orzano, als medeminnaars, heeft, naar zijn gevoel, voor de aanschouwers, die reeds weten, dat het vader en zoon is, iets terugstootends, dat hij ten minste niet op het tooneel wilde doen plaats hebben. Ten derde, is het hem niet regt duidelijk, welke de zedelijke strekking van het stuk
is: het schijnt te zijn de redding van twee deugdzame personen uit een hun onbekend gevaar van eene onbetamelijke echtverbindtenis; maar kan een zoo hoogst zeldzaam en bijna onwaarschijnlijk geval, als hier voorgesteld wordt, van deze zijde beschouwd, wel algemeen nuttig genoeg geacht worden?
De nu volgende Mengelingen (*) zijn, gelijk de naam

{==88==} {>>pagina-aanduiding<<}
aanduidt, van allerlei inhoud en aard. De zes eerste zijn erotisch, doorgaans rollend en vloeijend, ook wel eens weelderig Ovidiaansch genoeg, b.v. het Herders-uurtje. (Eene kleine opmerking zij Rec. vergund: Wanneer de Heer wiselius, bl. 129, dus aanheft: ‘Febus snelde, aan 's hemels boog, Ram- en Kreeftstar uit het oog,’ en hierop voortgaat met alleen de lente te beschrijven, is dan die Kreeftstar hier niet bij vergissing of drukfout ingeslopen, want die behoort immers tot den zomer, gelijk wiselius haar ook daarbij gebruikt bl. 165?) - Van het overige zegt Rec. met den Dichter zelven, Voorr. bl. IV: ‘Het is van te groote verscheidenheid, om er bepaaldelijk over te schrijven.’ - Veel komt ons voor wel ‘waardig geweest te zijn, om wereldkundig gemaakt, of in dit boekdeel op nieuw gedrukt te worden.’ Ettelijke stukjes schijnen ons toe, wegens persoonlijk of tijdelijk doel, minder van algemeen belang; sommige van dezelve ook, gelijk het bij gelegenheidsverzen den besten Dichter ligtelijk gaat, over het geheel minder dichterlijk gelukkig. - De drie Kniedichtjes op het hedendaagsche Driemanschap, reeds in het Mengelwerk van dit Tijdschrift geplaatst, en hier weder voorkomende, heeft een grijsaard in Friesland (Voorr. bl. IV) waardig gekeurd in Latijnsche elegische verzen over te brengen, gelijk zij hier, bl. 263, 4, te vinden zijn. - Onder de uitstekendste van de langere stukjes rekent Rec. Gelukkig leven, bl. 162-164; Ken u zelven, bl. 166-172; 's Dichters adeldom en Lijkzang op tibullus, beide naar ovidius, bl. 178-184: de onderwerpen zijn belangrijk, en over het geheel zeer gelukkig
behandeld; het is regt lieve en daarvoor passende poëzij. Bij het tweede zou men misschien meer over den inhoud der spreuk verwachten; maar

{==89==} {>>pagina-aanduiding<<}
het is meer de beschrijving van een deugdzaam en gelukkig leven, alleen aan het slot als de vrucht van die wijsheidsspreuk voorgesteld. De stukjes, getiteld Lof des Allerhoogsten en Vertrouwen op God, bl. 199-207, zijn beide wegens den daarin sprekenden godsdienstigen geest zeer aanbevelenswaardig: in dichterlijke bewerking schijnt ons het tweede boven het eerste te staan, en zich beter tot de verhevenheid des onderwerps te verheffen. - Hoe gaarne zou Rec., liet de ruimte het toe, vooral uit de vier eerstgenoemde dichtstukjes eene en andere proeve mededeelen! maar met een enkel couplet, uit zijn verband gerukt, is de Lezer niet gediend: hij leze dezelve liever allen in hun geheel; zij verdienen dit volkomen.
Van geheel anderen aard is de hierop volgende Welmeenende Toespraak aan jeugdige Dichters, met hare twee bijlagen, Lofzang op den onvergelijkbaren Dichter Henemoëssus Diombrus, door Mr. Pegasides Clistorinus, Advokaat en Apotheker aan den IJ-stroom, en Dankbetuiging van Jan Oudzin, Rijmfabrikant aan de Maas, toegezonden aan den Heere Mr. P.C. enz. voor de mededeeling van zijn' Lofzang op Diombrus den Groote. (*) De twee eerste stukken wor-
{==90==} {>>pagina-aanduiding<<}
den door den Dichter, in de Voorr. bl. II, ‘aan de oplettendheid der Lezers met geen minder ernst aanbevolen,’ dan de Voorreden zelve: zij zouden dus ook kunnen beschouwd worden, ‘als het afscheid, als de laatste woorden van eenen stervende’ enz.; maar Rec. zou dan ook dezelfde vragen, als te voren, met geen minder ernst moeten herhalen: doch dit wil hij thans daar laten, en liever eenvoudig zijne gedachten zeggen. - Ten aanzien dan van de hier herdrukte en uitgebreide Welmeenende Toespraak, die aan jeugdige Dichters eenige regels herinnert, welke zij te volgen hebben, vereenigt Rec. zich gaarne met het bevorens door anderen gevelde oordeel, ‘dat zij vele nuttige lessen bevat.’ De Schrijver zegt wel, (Voorr. bl. XLII) dat ‘dit weinig beteekent voor een zoo groot stuk;’ maar het is immers in de veelheid van woorden altijd niet gelegen, wanneer men iets prijst; en is het geen lofwaardig werk, dat men aan jeugdige Schrijvers lessen en regelen, al zijn ze niet nieuw, voor de aandacht brengt, die te ligt vergeten worden, en die zij nogtans wel mogen lezen en behartigen? Rec. moet hierbij echter nog opmerken, dat er hier,
naar het hem voorkomt, drie regels vergeten zijn, die geen mindere aandacht verdienen: zij zijn te vinden, de eerste joan. VII:24, de tweede en derde matth. XI:29 in het midden. Dit zou nu voor den Heer wiselius wel genoeg zijn, want sapienti sat; maar ten behoeve van jeugdige Dichters wil Rec. het nog een weinig uitbreiden. 1. Weest billijk in uw oordeel over andere Dichters! Als gij in hunne werken gebreken, groote gebreken zelfs meent te vinden, veroordeelt hen daarom alleen nog niet; bespot hen althans niet; maar ziet liever bedaard en onpartijdig, of zij over het geheel toch ware Dichters kunnen genoemd worden! Anders zoudt gij b.v. uit eenen Dichter Diombrus, maar in wien elk terstond ziet, dat gij den Dichter der Hollandsche Natie, helmers, aanrandt, zwakke plaatsen kunnen aanhalen, en die zelfs in eenen spottenden Lofzang nog eens herhalen en uitbreiden, maar hierbij schromelijk partijdig over het hoofd zien, wat hem nogtans waardig maakt onder onze goede, ja voortreffelijke Dichters gerekend te worden. Waar wilde het heen, indien iemand eens eene lijst van gebrekkige plaatsen uit vondel, hooft enz. maakte, en dan Nederland toeriep: Dit ‘zijn schoonheên van uw Keurpoeeten’? (Z. Voorberigt.) Als gij een'

{==91==} {>>pagina-aanduiding<<}
ander, onder den naam wel van Ataktus, (verg. bl. 231, 2) maar zoo, dat men eenen nog levenden en verdienstelijken Dichter herkent, ongevergd en ongetergd ten toon stellen wildet, omdat hij, naar uw oordeel, een slecht Treurspel gemaakt heeft; dan zoudt gij, zelfs in de zaak gelijk hebbende, hem, wien gij in andere opzigten verdiensten toekent, door schimpende bespotting ongelijk doen; of gij moest b.v. den voortreffelijken Fabeldichter en Zedeschrijver gellert willen bespotten, omdat hij een' mislukten Roman of minder gelukkige Blijspelen schreef. Hoe zoudt gij het vinden, indien gij eenen Veteraan in de Dichtkunst van een' uwer jonge Kunstbroeders, die grooten aanleg heeft, maar zich misschien wel eens te veel verheft, hoordet zeggen, dat hij beter doen zou, met bij Mannen, als loots, tollens, wiselius, ter schole te gaan, dan zelf reeds anderen ten leeraar te willen zijn; maar indien gij hem tevens gebrekkige plaatsen uit deszelfs verzen hoordet aanhalen, en daarom deszelfs dichterlijke gaven met vinnigen schimp bespotten en verguizen? Is uw verstand en hart wél geplaatst, dan zult gij hem in het eerste gewis bijvallen, en er uw nut mede doen; maar van het laatste zult gij, behoudens allen eerbied voor 's Mans groote gaven, eenen afkeer hebben, en denken: Aliquid humani passus est. Indien ‘uw Tijdgenoot,’ (bl. 219) in wiens nuttig werk gij groote gebreken ontdekt, al ware het zelfs een ‘Krito,’ die u misschien niet altijd regt gedaan heeft, eenig dichtstuk ‘alom 't uitbundigst prijst,’ denkt daarom niet terstond, dat het ‘de onwetendheid der eeuw, waarin gij leeft, bewijst!’ of zouden b.v. de Gedichten van wiselius slecht zijn, wanneer zij door zulk eenen Tijdgenoot
uitbundig geprezen werden? en komt dus niet gedurig op zulk een' Man terug, om u nogmaals en nogmaals tegen hem te vergrimmen! - 2. Weest nederig! Indien gij uwe waarde als Dichter gevoelt, en zelfs door andere bevoegden daarvoor gehouden wordt, meent dan nog niet, dat gij de grootste zijt, of althans hem vrij nabij komt! Al bewondert gij b.v. bilderdijk, ja al volgdet gij hem hier en daar gelukkig na, meent daarom nog niet, dat er in u een andere bilderdijk opgestaan is! Al hieldt gij hem voor een' Wetgever in Taal- en Dichtkunde, waant daarom nog niet, dat er altijd zulk een wezen moet, althans niet, dat gij u zoo terstond in dezelfde hoedanigheid nevens hem rang-
{==92==} {>>pagina-aanduiding<<}
schikken kunt! ziet althans niet vernederend uit uwe hoogte op anderen neder, want dan zoudt gij eindelijk zeggen: (bl. 218.)

‘Toetst vrij mijn (zangen) aan dier groote mannen leer, 
En, is uw oordeel vrij, zoo toont u de ondervinding, 
Hoe 't al, wat daarmeê strijdt, is waan en geestverblinding.’ 


en men zou niet zonder grond denken, dat gij u de onfeilbaarheid toeschreeft; en dit zou u althans niet voegen: ja al wordt gij de oudste en grootste Dichters en Kunstregters, nederigheid zal wel altijd uw grootste sieraad zijn. - 3. Weest zachtmoedig! Indien gij gebreken van andere Dichters opmerkt en beoordeelt, vaart dan niet met harde woorden en leelijke namen tegen hen uit! Er zijn wel eens Dichters en Aristarchen van den ouden en nieuwen tijd geweest, die zich somtijds, door drift vervoerd, daartoe lieten wegslepen; maar laat het u niet verleiden, want dit is de stem der waarheid en der liefde niet; het overtuigt een' ander niet, en brengt u zelve in verdenking; het verbetert niet, maar het verbittert! en wildet gij overledenen met die wapenen aantasten, denkt, dat de dooden zich niet kunnen verdedigen! Weest vrij ijverige voorstanders van de zuiverheid der taal, waarin gij schrijft; maar gelijkt niet aan hen, die de genen, die in het een of ander van u verschillen, of zelfs ongelijk hebben, terstond voor weetnieten, taalverbasteraars enz. uitmaken! Ja, al wist gij nog zoo kunstmatig en meesterlijk te schelden, het blijft desniettemin schelden, hard en leelijk schelden. Hoe groot ook voor het overige uwe eigene gaven en werken mogen zijn, wilt hetgene, dat ge bij een' groot' Man, paulus, 1 Cor. XIII:1, 2, lezen kunt, nimmer vergeten! - Tantum!
Het laatste stuk, eindelijk, in dezen Dichtbundel des Heeren wiselius, getiteld theodorus van kooten, geschetst bij eene Voorlezing in de tweede klasse van het Koninklijk-Nederlandsche Instituut, op den 28 Februarij 1816, heeft Rec. met genoegen gelezen, als warme uitdrukking van des Sprekers hooge waardering van zijnen Vriend, en bijzonder van hetgene, dat hij zelf aan hem heeft te danken gehad. Het door den Heer wiselius vertaalde dichtstuk, 's Werelds onbestendigheid, naar het Latijn van van kooten, is hier aan het einde der Voorlezing weggelaten, omdat het

{==93==} {>>pagina-aanduiding<<}
reeds voorkomt in het tweede Deel zijner Mengel- en Tooneelpoëzij; maar zij wordt aangenaam afgewisseld door de herhaling van eenige schoone dichtregels, waarmede hij vroeger deszelfs lof bezongen heeft, en kon ook, wegens haren aanverwanten inhoud, dezen Dichtbundel nuttig en aangenaam besluiten.
Rec. eindigt zijn verslag met den wensch, waarmede hij begonnen is, dat de geëerde Schrijver zijne dichterlijke loopbaan met dezen Bundel niet gesloten achte, maar zulke Dicht- of andere werken voortbrenge, waarvan hij, in zijne overige levensdagen, voor zichzelven en anderen nut en genoegen, en waarmede hij, als hij ‘het afscheid, de laatste woorden van eenen stervende’ tot de zijnen spreekt, voor zijn eigen hart vrede kan hebben.


Proeve van bewerking van een nieuw Fransch-Nederduitsch en Nederduitsch-Fransch Woordenboek, in twee Deelen. Te Zutphen, bij W.J. Thieme. 1833. In gr. 8vo. 160, 80 en 48 bl. f 13-50. bij Inteek. compl.

Zoo lang eenig werk niet geheel in het licht is verschenen, kan men zeker met geene mogelijkheid zijne goed- of afkeuring er aan hechten. Waar wij dus slechts een gedeelte kennen, kunnen wij dáár alleen over spreken, en de aan dat gedeelte toegezwaaide lof zou welligt aan den verderen arbeid moeten worden geweigerd. Intusschen bestaat er altijd eene zekere waarschijnlijkheid, dat hij, wiens bearbeiding van een gedeelte eens Woordenboeks hem kennen leert als een' man, die voor zijne taak berekend is, ook het overige niet alleen even gelukkig kan volvoeren, maar daartoe ook zijne ijverige pogingen aan zal wenden. Op dien grond hebben wij de gunstigste verwachting van het bij w.j. thieme aangekondigde Fransch-Nederduitsch en Nederduitsch - Fransch Woordenboek: want de Proeve, die genoegzame uitgebreidheid bezit om dien naam te verdienen, hebben wij, na vergelijking met andere gunstig bekende Woordenboeken, op vele artikelen wel zoo volledig en juist bevonden. Menschenwerk is echter nooit volkomen. Dit bleek ons b.v. uit de vertolking der woorden antichrèse, autothétique en bordereau. Er staat: ‘Antichrèse. Verpanding van zijne goederen of inkomsten aan eenen schuldeischer.’ Maar verpanding van los goed heet gage (pand);

{==94==} {>>pagina-aanduiding<<}
van vast goed, hypothèque (verband of grondpand). Antichrèse beteekent tegenbruik (van ἀντὶ en χραόμαι contractè χρῶμαι), en is, volgens Art. 2085 van het Burg. Wetb., eene overeenkomst, waarbij de schuldeischer de bevoegdheid verkrijgt tot inning der opbrengsten of vruchten van een vast goed. Dus geene verpanding van goederen, en even weinig van inkomsten in 't algemeen: zoodat de vertaling niet juist is. - Voor autothétique vinden wij: ‘bij kant, kennis der baarblijkelijkheden.’ Maar kant bedient zich van de woorden subjectief (onderwerpelijk) en objectief (voorwerpelijk). Bouterwek stelt autothétisch tegen héterothétisch over. Zie op dat punt Philosophie de kant, ou principes fondamentaux de la philosophie transcendentale, par charles villers. A Utrecht, chez n. van der monde. Seconde édition, revue et augmentée. 1830, 1e
partie, page 241, 242 et 243. In elk geval beteekent l'autothétique, als zelfstandig naamwoord, de van ons kenvermogen afhankelijke of subjective wijze van weten en oordeelen over het geheel, maar niet de kennis der baarblijkelijkheden in 't bijzonder. - Voor bordereau (om daarmede te eindigen) lezen wij: ‘speciebriefje; van hier - de compte, uittreksel uit eene rekening.’ Dit laatste is nu goed, om te weten, wat een borderel is op eene staathoudende rekening; doch waarlijk, de niet regtskundige lezer zal daaruit niet leeren, wat hij verstaan moet door een bordereau de créance hypothécaire, welks vorm zoo geheel afwijkt van een borderel op eene staathoudende rekening, en ook inderdaad geheel iets anders dan het uittreksel uit eene rekening. Het is een zamengetrokken berigt van het bestaan eener schuld, gevestigd op vast goed, en ten gevolge waarvan op dat onroerend goed inschrijving wordt genomen door den bewaarder der Hypotheken. - Alle artikelen hebben wij niet alzóó getoetst: hiervoor ontbrak ons de tijd, en in dit Maandwerk de plaats. Maar onze Lezers moeten door deze aanmerkingen niet worden afgeschrikt, daar immers ook het voortreffelijkste werk nooit volmaakt is.


De Wapenschouw te Gorsel. (26 Aug. 1833.) Door H. Kuyper, Gtz. Te Delft, bij de Erve A. Sterck. 1833. In gr. 8vo. 10 Bl. f : - 25.


Fragment over de Doodstraf, naar het Fransch van Victor Hugo, (als een staaltje van den zonderlingen en grilligen,

{==95==} {>>pagina-aanduiding<<}
maar levendigen, beeldrijken en soms wegslependen stijl diens veelgelezenen Prozaschrijvers en Dichters.) Met eene Voorrede en eenige korte Aanmerkingen vertaald door Mr. B.H. Lulofs, Hoogleeraar te Groningen, enz. Te Groningen, bij W. van Boekeren. 1833. In gr. 8vo. VII en 53 bl. f : - 75.


Les Polonais en Prusse. 1831 et 1832. La Haye, chez G. Vervloet. 1833. gr. en 8vo. VIII et 64 pag. f : - 80.


La Violette. La Haye, chez J.P. Beekman, Hz. 1833. gr. en 8vo. 47 pag. f : - 50.


Les Femmes, Poème en IV chants, traduit de Spandaw, par Auguste Clavareau, de la Société litt. de Leyde, Chev. de l'Ordre du Lion des Pays-Bas. Maestricht, F. Bury-Lefebvre. 1833. en 12mo. 190 pag.

Wij hebben nog geen gedicht van den Heer kuyper gelezen, dat ons beviel, en dus ook geen, dat ons zoo wél beviel, als dat op den wapenschouw te Gorsel. Gaarne hadden wij eenige verscheidenheid in de maat gehad, en die achtlettergrepige staande regels, hetzij op eene regelmatige, hetzij op eene meer vrije wijze, met slepende verzen afgewisseld gezien. Duister, en, voor zoo ver wij het verstaan, onjuist, is de vraag, waarachter het vraagteeken vergeten is:

Derft gij, bij pijnlijk helgeneugt, 
Ook niet nog 's misdrijfs laatste deugd. (?) 


En zoo zou men nog meer kunnen aanmerken. Maar over het geheel is er gang en leven in, en de schildering vrij gelukkig en getrouw.
Het Fragment over de Doodstraf, als een staaltje van den stijl van victor hugo door Prof. lulofs, in onze taal, ons medegedeeld, is zeer geschikt tot het oogmerk, en de Hoogleeraar verdient den lof, van het oorspronkelijke zóó voortreffelijk te hebben overgebragt, als zulks alleen door een' man van zijnen smaak en zijne talenten geschieden kan.
Het vlugschrift Les Polonais en Prusse behelst, door eenvoudige mededeeling van het gebeurde, zoo veel mogelijk door echte bescheiden gestaafd, eene, naar het ons voor-
{==96==} {>>pagina-aanduiding<<}
komt, afdoende verdediging van het gedrag des Konings van Pruissen met betrekking tot de in vele opzigten beklagenswaardige en waarlijk dappere, maar toch ook woelzieke en ondankbare Polen.
La Violette, denkelijk door den Schrijver van Mes Loisirs, bevat regt dichterlijke, schoon slechts in een hoogstwelluidend en fraai gerond proza geslaakte uitboezemingen van een gevoelig hart. Hetgeen wij ten opzigte van het bundeltje Mes Loisirs gezegd hebben, is dan ook hier van toepassing. De inhoud is als volgt: Préface (pag. 5). Avant-propos (pag. 8). Le Chateau-fort (pag. 12). Avant-propos (pag. 23). La Malheureuse (pag. 25). Avant-propos (pag. 33). Le Jour néfaste (pag. 35). Avant-propos (pag. 43). Mes Adieux (pag. 44). Van alle deze stukjes zou le Chateau-fort ons het meeste bevallen. Dat is verheven, stout en wegslepend; dat is schoon en treffend! In het lieve stukje la Malheureuse hindert ons hier en daar de al te mystieke toon, b.v. bl. 28 (afd. V): Jésus lui tient lieu de Clémence (sa fille défunte); Jésus lui tient lieu d'époux (!!); Jésus lui tient lieu de tout ce qu'elle a aimé etc. De liefde tot God, en met name die tot Christus, bepaalt zich bij den niet dweepzieken godsdienstige tot eerbied, dankbaarheid, vertrouwen, onderwerping en gehoorzaamheid; zij kan dus best vergeleken worden met de liefde van een kind tot zijne ouders en tot zijne oudere broeders en zusters, die de ouders min of meer in de opvoeding der jongere telgen behulpzaam zijn. Maar zoodra men Christus als een' bruidegom, als een' echtgenoot wil beminnen, dan verdwaalt men in de zinnelijke doolhoven van het mysticisme. In sommige figuurlijke Bijbelplaatsen wordt de Kerk of
Gemeente, als zedelijk persoon of ligchaam, wel eens de Bruid des Heeren genoemd; maar nooit wordt hetzij God, hetzij de Zaligmaker, de hemelsche Bruidegom of wel de Echtgenoot genoemd van het eene of andere verlatene of miskende meisje. Die voorstelling is geheel middeleeuwsch en tot troost der kloosterlingen uitgevonden. De Schrijver wachte zich dus voortaan voor uitdrukkingen, die meer lachverwekkend, en dus stuitend, dan zielverheffend zijn.
De Heer clavareau, die reeds door zoo vele navolgingen van Nederlandsche dichtwerken zich gunstig onderscheiden heeft, levert thans, in zijn bevallig en smaakvol bundeltje Les Femmes, eene welgeslaagde overbrenging, in

{==97==} {>>pagina-aanduiding<<}
de Fransche taal, van het even bekende als beroemde kunstgewrocht van onzen spandaw. Dat hij zich in de vertolking eenige vrijheden, door bijvoeging, weglating en wijziging, veroorloofd heeft, kunnen wij geenszins afkeuren, daar de bekwame Vertaler hierin met oordeel is te werk gegaan, en het gedicht in dier voege heeft ingerigt, als de Heer spandaw, indien hij in het Fransch de pen had gevoerd en even zoo wel, schoon slechts in de tweede plaats, voor uitlanders als voor landgenooten gezongen had, denkelijk zelf zou hebben gedaan. In de achterstaande Notes biographiques viel ons oog op het artikel moens (pétronille). Wij vonden aldaar, qu'elle est née à Dordrecht, en Zélande. Dit verwonderde ons, daar den Heere clavareau de ligging van Dordrecht niet onbekend kan zijn, al ware het slechts uit eene kaart van het Koningrijk der Nederlanden. Waarschijnlijk heeft de omstandigheid, dat Dordrecht gebouwd staat op een afgescheurd stuk lands, dat daardoor tot een eiland geworden is, hem in de dwaling gebragt. - Het weldadig oogmerk der uitgave, ten voordeele der gekwetsten en der nagelatene betrekkingen der verdedigers van onzen grond, zoo te lande als te water, is door eene talrijke en in alle opzigten welverdiende inteekening ondersteund. Dank zij den Heere clavareau voor zijne vaderlandlievende en welgeslaagde onderneming!





De Poolsche Broeders. Historisch-Romantische Tafereelen uit den laatsten Poolschen Oorlog. Te Leyden, bij C.C. van der Hoek. 1832. In gr. 8vo. XIV en 223 bl. f 2-40.


Galama, of de Bevrijding van Vriesland; geschiedkundige Roman, door J.E. Schut. Te Amsterdam, bij J.C. van Kesteren. 1833. In gr. 8vo. IV en 308 bl. f 2-90.

Men begint, in ons vaderland, meer en meer werk van den geschiedkundigen Roman te maken, en in deszelfs bearbeiding gelukkiger te slagen. Om die reden verdient dat vak onzer Letterkunde eenige meerdere opmerkzaamheid, en billijk mag men vragen: moet men zich over die Romantische beoefening der Geschiedenis verheugen? behoort dezelve te worden aangemoedigd, ja, dan neen? - Dat de geschiedkundige Roman, wanneer dezelve, zonder eenige keuze of beperking, waarheid en verdichting ondereenmengt, weinig lof

{==98==} {>>pagina-aanduiding<<}
verdient, en een geheel verzonnen verhaal er verre boven te verkiezen is, dit valt, naar ons inzien, niet te betwijfelen; maar zeker mag men gunstiger oordeelen over zoodanige werken, die alle publieke gebeurtenissen onvervalscht mededeelen, en alleen eene liefdegeschiedenis van dezen of genen held, of van eenig verdicht persoon, tot vorming van het romantische weefsel, invlechten. Doch ook dán kan die soort van litteratuur niet ruimschoots worden aanbevolen: want juist door de vermenging van zoo veel waarheid onder eenen verzierden of aanmerkelijk opgesierden minnehandel leert de lezer zich veelal, zoo het een waarlijk bestaan hebbend persoon geldt, geheel verkeerde of althans ongegronde denkbeelden van het karakter des helds en de drijfveren zijner daden maken; of is de persoon een verdicht wezen, dan wordt alligt, bij de moeijelijkheid der vaneenscheiding van denkbeelden, die eenmaal als een zamenhangend geheel in het geheugen zijn opgenomen, aan zulk een denkbeeldig wezen een invloed op den gang der gebeurtenissen toegeschreven, waarvoor geen de minste grond in de Geschiedenis te vinden is. Over het geheel wordt men dikwerf genoodzaakt, het meeste belang te stellen in menschen, die, al hebben zij werkelijk bestaan, in de Geschiedenis wel niet op den voorgrond zouden zijn geplaatst geworden. Over die vlijtiger beoefening van den geschiedkundigen Roman kunnen wij ons daarom slechts ten halve verheugen. Hoe voortreffelijk zoodanige voortbrengselen in hunne soort zijn, blijven zij toch altijd een middelding tusschen waarheid en verdichting, met welks beoefening men niet te behoedzaam kan wezen. Hoe beter intusschen dergelijke opstellen in hunne soort zijn, des te liever nemen wij dezelve in handen, en het doet ons wezenlijk genoegen, de beide hier aangekondigde werken met lof te mogen vermelden.
Zeer veel onpartijdigheid en staatkundige waarheid wordt er in de Poolsche Broeders gevonden. De schildering van karakters en zeden schijnt ons eigenaardig. De stijl is in het algemeen zuiver en onderhoudend. Op bl. 32 (wij teekenen dit aan ten gevalle der lezers) verandere men, regel 6 van ond., Alexander in Stanislaus. Die schrijffout bragt ons, bij de lezing, een oogenblik in de war; doch uit den zamenhang bemerkten wij de feil.
Nog boeijender, levendiger en ingewikkelder, terwijl hij tevens voor ons Nederlanders belangrijker is, schijnt ons de

{==99==} {>>pagina-aanduiding<<}
Galama van den Heer schut; een werk, hetwelk zijne kennis en vinding, zijnen smaak en zijn gevoel gelijkelijk eere doet, en, ook na de verschijning van den bij velen reeds gunstig bekenden Roman van den Heer van lennep, die een later, maar voor den Romanschrijver, wegens de ontstane inwendige verdeeldheden, veel moeijelijker tijdvak gekozen heeft, den Heer schut over de uitgaaf van zijnen arbeid niet behoeft te blozen. Ook schut stelt blijkbaar walter scott zich ten voorbeeld. De geheimzinnige Egbert herinnert ons vele dergelijke personaadjen bij dien beroemden overledene. De monnik Antonio schijnt meer in den smaak van sommige tooneelstukken te zijn geteekend. Zijne redenen doen ons somwijlen aan die van den Groot-Inquisiteur, in het Treurspel Don Carlos van schiller, denken. Met oordeel is echter bij dat navolgen en nabootsen gehandeld, en de zeden van tijden, volken en plaatsen zijn met getrouwheid voorgesteld. Liever, dan op kleinigheden te vitten, willen wij dus, die voor onszelven met zoo veel belangstelling dit werk gelezen en op niets wezenlijks gesluit hebben, dezen Roman als een' der besten in zijne soort vermelden.


Een woord aan den steller der antikritiek, voorkomende in no. XVI. der Letteroefeningen voor 1833. bl. 704.

Wat wordt er niet al van eenen Recensent gevergd, indien het door ons geplaatste Antikritiekje in het Bulletin der Wetten, waarnaar een boekbeoordeelaar zich te gedragen hebbe, moet worden opgenomen! - Bega de Letterzetter, de Corrector, de Schrijver eindelijk, eene fout - dit zegt luttel! de Recensent behoort dit te zien en te zwijgen, en daarbij te weten, wat er eigenlijk had moeten staan! Is hij zoo clairvoyant niet, en beoordeelt hij, niet wat er had behooren gedrukt te staan, maar wat daarin werkelijk voor elk te lezen is, dan verdient hij eene openlijke aan de kaak stelling!
Ja, Collega's Mederecensenten! eene openlijke aan de kaak stelling! - Dunkt u de straf een weinig te streng, bedenkt dan, dat een voorstander van het beginsel der Doodstraf u dezelve oplegt, en dat ge u moogt verheugen, niet zwaarder getuchtigd te worden! Alles zal wél gaan, indien ge u slechts oefent in de groote, maar ligtelijk te verkrijgen wetenschap, die, over alle mogelijke quid pro quo's zegepralende, u altoos onfeilbaar zal aanwijzen, wat uw Autheur bedoelde, al staat er ook geene enkele letter daarvan uitgedrukt!
Voorzeker, Mijnheer de Antikritiekschrijver, gij hebt volkomen gelijk! Recensent had voor Hand. 26 (gelijk er gedrukt staat) Hand. 25 moeten lezen, en hij begrijpt nog niet, hoe

{==100==} {>>pagina-aanduiding<<}
hij zoo kortzigtig kwam! Dan, thans neemt hij de vrijheid u te vragen, welk bewijs er in Hand. 25:11 voor de stelling des Heeren K. te vinden zij? Paulus gedraagt zich, in den loop van dit geheele merkwaardige regtsgeding, als Romeinsch burger; de regten, die dat burgerschap hem schonk, waar het gevorderd werd, voorstaande en zich voorbehoudende, tot aan het beroep op den Keizer zelv' (zie het slot van vs. 11). En wat beteekenen nu de aangehaalde woorden, in eenen goeden en gezonden zin, anders, dan dat paulus, als geboren Romeinsch burger, zich aan de bestaande Romeinsche wetten onderwierp? Paulus was de man niet, die het gezag dier wetten alleen dáár erkende, waar hetzelve met zijn belang overeenkwam, en, waar dit het geval niet was, met nietige uitvlugten zich poogde te redden; neen: met dezelfde kloekmoedigheid, waarmede hij, Hand. 22:25, zich op zijn Romeinsch burgerregt beriep, zegt hij Hoofdst. 25:11: Indien ik dan misdreven heb, of iets heb gepleegd, waarmede ik den dood verdiende, ik weiger niet dien te ondergaan. Heeft derhalve de Letterzetter hier niet, anderwerf, blijkbare misslagen begaan, dan kan Recensent Hand. 25:11 niet admittéren, als een bewijs, dat de Apostel paulus, in zijn' eigen persoon, het beginsel der Doodstraf heeft goedgekeurd. Dan, aldus gaat het gewoonlijk, wanneer men, een geliefkoosd systema hebbende opgetrokken, de uitspraken des Bijbels met zijne verkeerde inzigten, zoo goed en kwaad mogelijk, poogt te doen overeenstemmen!
En nu nog, ten slotte, iets over die pseudo-lofspraak op de groot. - Ja, Mijnheer Anticriticus, er wordt hedendaags, helaas! met dien onsterfelijken naam al zonderling omgesprongen! Waar eene of andere plaats uit de werken des grooten mans, nu of dan, met het bijzonder gevoelen van sommige lieden overeenstemt, is de groot onvergelijkelijk, en gelden zijne uitspraken als die van een Orakel; - dan, waar dit het geval niet is, staat de hooggeprezen man ten doel aan smaadredenen, laster en scheldwoorden! En ziedaar de nagedachtenis des voortreffelijken mans tot een bloot marionettenspel vernederd, hetwelk hun, die het drijven, nimmer tot eere kan verstrekken.
En hiermede stapt Recensent van dit Antikritiekje af. Het smart hem, dat zijne Theologische aankondiging den Regtskundigen Schrijver niet heeft behaagd; dan zelden kunnen Recensenten het den Schrijveren naar den zin maken. Altijd is dit echter het geval niet, en de Heer K. zal gewis den steller der aankondiging van zijn geschrijf, in der tijd, in het Handelsblad geplaatst, een' zeer welwillenden Recensent noemen; dezelve zegt, trouwens, op alles ja en amen, en wat zou een Autheur meer kunnen verlangen!






{==101==} {>>pagina-aanduiding<<}

Boekbeschouwing.

Miracula quid sint Scriptoribus sacris. Dissertatio Theologica inauguralis, quam - pro gradu doctoratus - in Academia Lugduno-Batava - publico et solenni examini submittit Paulus Jacobus Andreae, Amstelaedamensis. Amstelaedami apud A. Zweesaardt. 1833. Form. oct. Pagg. VIII, 108.

De Eerw. andreae had, na het ondergaan der voorloopige examens, reeds zeven jaar het predikambt waargenomen in de Luthersche Gemeenten, eerst te Doetinchem, naderhand te Zierikzee, toen hij den 12 Dec. 1832 deze zijne Dissertatie verdedigde, en daarbij de waardigheid bekwam van Doctor in de Godgeleerdheid. Dit is, zoo veel wij weten, het eerste geval, dat aan ééne onzer Hoogescholen openlijk die waardigheid werd gezocht en verkregen door eenen niet Hervormden Geestelijke. Nu, andreae had, meent Rec., door niet vruchtelooze inzending van eene Commentatie, reeds met de Hoogeschool kennis gemaakt. Het andere geval van K. te U. is van anderen aard. Het Doctoraat, door dezen begeerd en verkregen, moest tot iets anders dienen, dan waartoe andreae te Leyden is opgetreden. Doch dit is tot hiertoe!
Deze Verhandeling, waarin onderzocht wordt, wat wonderen zijn bij de H. Schrijvers, verdeelt zich, zonder verdere onderafdeelingen, in drie Hoofdstukken. Het plan geeft de Schrijver zelf op, pag. 6: ‘In zoo groote moeijelijkheid der zaak, waar men eene bepaling van wonderen niet vooraf stelt, maar dezelve zoekt, heb ik besloten dus te handelen, dat ik eerst naga de woorden, die met meerderen of minderen bijval van de Godgeleerden geoordeeld worden hier te behooren, en alzoo voor synonyma worden gehouden; dat ik dezelve onderling vergelijk en onderzoek, met bijbrenging

{==102==} {>>pagina-aanduiding<<}
van voorbeelden; dat ik, ten tweede, eene bepaling poog te geven, in overeenstemming met de aangehaalde plaatsen en bijgebragte voorbeelden; dat ik, eindelijk, aanroer de vraag over het verband tusschen de wonderen en de orde der Natuur, en opgeef deels het gevoelen van anderen hieromtrent, deels ook mijne eigene gedachten.’
Caput I heeft tot opschrift: Vocabula et Exempla. De woorden, hier aangehaald in het oorspronkelijke, zullen wij voegzaam kunnen voorbijgaan, en alleen zeggen, dat hier al die uitdrukkingen worden aangevoerd, welke in den Bijbel aangaande wonderen gebezigd worden. ‘Het is duidelijk, dat door zeer velen van die woorden wezenlijk wordt aangeduid hetgeen Godgeleerden een wonder noemen. Over enkele zou de een of ander twijfelen, omdat het met zijne definitie van wonderen niet overeenkomt. Niemand zal echter deze optelling misbillijken, dan misschien van wege de eene en andere uitlating, indien hij maar overweegt, met welk doel wij dit alles hier behandelen.’ De Schrijver vreest, dat misschien de Lezers van oordeel zullen zijn, dat hij veeleer iets heeft overgeslagen dan overbodigs aangevoerd. Wij zouden van een tegenovergesteld gevoelen zijn. Het woord teeken b.v. verlangt voor zichzelve als zoodanig geene behandeling, maar wel in zoo verre het van een wonder gebezigd wordt. Dan, de Heer andreae heeft welligt hiervoor redenen, en verdient, wegens zijne bescheidenheid, zoo openlijke tegenspraak niet.
Caput II. Quomodo ex positis vocabulis, formulis atque exemplis probabilis definitio miraculorum efficiatur. De vraag: Hoe uit die woorden, zegswijzen en voorbeelden de waarschijnlijkste definitie van wonderen kan worden opgemaakt, wordt in dit Hoofdstuk dus behandeld, dat de Schrijver, na aangetoond te hebben, dat alleen door het woord miraculum, wonder, niet alles wordt uitgedrukt, wat vroeger in het 1ste Hoofdstuk is voorgekomen, dadelijk p. 31 zijne definitie van wonderen

{==103==} {>>pagina-aanduiding<<}
opgeeft: ‘buitengewone werkingen van God, welke onder het bereik der zinnen komen.’ Effectiones (actiones, operationes) Dei eminentiores, quae in sensus incurrunt. Geleidelijker zou, naar ons gevoel, alles zijn, indien Hoofdst. I en II waren versmolten tot één. Zoo zou uit de behandeling der woorden alles afgeleid geweest zijn, en niet, zoo als nu hier geschiedt, eene definitie gesteld, na enkele, hoezeer dan ook gegronde, aanmerkingen alleen over het woord miraculum. Er worden dus vier kenmerken van een wonder opgegeven 1o. werkingen; 2o. van God; 3o. buitengewone werkingen; 4o. zij vallen onder het bereik der zinnen. Die kenmerken worden afzonderlijk beschouwd, p. 32-56. Alles wordt naauwkeurig nagegaan, en de Schrijver geeft overal ondubbelzinnige bewijzen van belezenheid en geschiktheid, om den Bijbel te verklaren. Evenwel ontmoet men het een en ander, dat uit de gegevene definitie van zelve voortvloeit, en toch niet overal bijval kan vinden. Het onderwerp, 't welk de Schrijver ter behandeling koos, houden wij voor minder geschikt, om 's mans onbetwistbare kunde regt en voordeelig te doen uitkomen. De Dogmatiek moge belang stellen in eene definitie van wonderen; zij zal evenmin dezelve ergens voldoende vinden, als van het barbaarsche sacramentum, uit onverstand uit μυστήριον geboren. Doch de echte leer des Bijbels verliest hierbij niets, indien men maar de daden van God weet op te merken, door welke het Goddelijk gezag van mozes en de Profeten, van
jezus en de Apostelen voldoende gestaafd wordt. De Bijbel is ouder dan de Dogmatiek, en zal haar, ook bij haarfijne definitiën, zeer lang overleven.
Als aanhangsel volgt nog Caput III, waarin gesproken wordt over het verband tusschen wonderen en de orde der Natuur, p. 57-104, in welks beschouwing hier verder niet zal worden getreden.
De Heer andreae heeft, ook bij een mingunstig onderwerp, getoond, den titel van Doctor in de Godgeleerdheid wel waardig te zijn. Hij houde onze aanmer-
{==104==} {>>pagina-aanduiding<<}
kingen ten goede over hetgeen in deze Verhandeling onderwerp is, minder over 's mans wezenlijke kunde en verdiensten, en kieze eerlang voor zich eene stof, bij welker behandeling beter zal en moet uitkomen, hetgeen hij vooral te Amsterdam heeft opgedaan, en te Doetinchem noch te Zierikzee heeft vergeten.





Jezus Opstanding de Grondzuil van het Christelijk Geloof; door J.H. Sonstral, Predikant te Helder.

(Vervolg en slot.)
In het algemeen kunnen wij niet ontkennen, eene wijdloopigheid te hebben aangetroffen, welke ons minder aangenaam was. De Schrijver zegt wel in zijne Voorrede, dat zijn oogmerk, om voor ongeletterden te schrijven, eene te voren niet gedachte uitgebreidheid heeft veroorzaakt. Hij gaf zich daarin toe, om eene zekere volledigheid te doen ontstaan, en den Lezer gelegenheid te geven, om van het gekozen standpunt, zooveel mogelijk, het gansche Christendom (liever, de geheele Christelijke leer) te overzien. Het stond hem zeker vrij, te leveren, wat hij wilde, en wij zouden dus in die uitgebreidheid moeten berusten, ware het niet, dat ook dán nog veel overbleve, hetgeen veilig had kunnen en, onzes inziens, zelfs had moeten bekort worden.
Zoo herhaalt sonstral, bladz. 161, met zijne eigene woorden, hetgeen hij op de vorige bladzijde met die van reinhard reeds gezegd had; gelijk ook die geheele redenering, over het vermetel ontkennen van hetgeen boven ons begrip is, op zichzelve wel lezenswaardig, maar hier toch wat al te breed is. Eveneens is het gelegen met die over voorzigtige kalmte, bladz. 176 volg.; met die tot inleiding der vergelijking tusschen de Apostelen en mahomed, bladz. 208; met die over het gebeurde Hand. XIV:8 verv. en XVI:16 verv., bladz. 224 volg.; met die ter beantwoording der vraag: is het niet zonderling, dat het Evangelie meer bijval bij

{==105==} {>>pagina-aanduiding<<}
de Heidenen, dan bij de zonen van jakob gevonden heeft? bladz. 240 volg.; met het woord tot hen, die over de verdraagzaamheid der Ouden, in vergelijking met die der Christenen, een tegen de laatsten zoo partijdig oordeel vellen, bladz. 260 volg.; om andere voorbeelden niet te vermelden.
Ook vonden wij nog al het een en ander, aan hetwelk wij onze goedkeuring niet konden geven. Eenige voorbeelden mogen volstaan.
Bladz. 45. Om de waarheidsliefde der Apostelen te bewijzen, geldt het voorbeeld van nathanaël niets; deze was geen Apostel, tenzij men met hess aanneme, dat hij dezelfde zij met matthias. Het blijkt echter niet, dat de Schrijver van die gedachte is.
Bladz. 52 is het beginsel, dat de Apostelen bezielde, toen zij een aardsch Koningrijk wilden, naar onze gedachten, wat al te edel voorgesteld.
Bladz. 60. Kan van de godsdienstige dweeperij wel gezegd worden, dat zij is eene algeheele uitsluiting van het gebruik der rede? Ook is de geheele redenering daar ter plaatse meer die over Mysticismus, dan over dweeperij; dingen, die toch nog al eenigzins verschillen.
Bladz. 97. Al droegen de berigten der Evangelisten de kenmerken van verwarden schrik en blijde ontroering, ‘zij mogten deze kenmerken er niet aan ontnemen, of het geheel verloor deszelfs eigendommelijke en natuurlijke houding; dan zou men te regt misschien achterdocht opvatten,’ enz. Deze redekaveling onderstelt eenen toeleg, om natuurlijk in het verhalen te schijnen; eene kunst, welke in de Apostelen te onderstellen verkeerd, en der goede zaak eerder schadelijk dan voordeelig is.
Bladz. 108 houdt de Schrijver zoo stellig kleopas, Luk. XXIV:18, voor denzelfden met klopas, Joh. XIX:25. Onzes inziens ten onregte. Het zijn twee verschillende personen, van welke de eerste Κλεόπας, de andere Κλωπᾶς heet. Wij weten wel, dat sonstral velen, zelfs hess, (Levensgesch. van

{==106==} {>>pagina-aanduiding<<}
Jezus, IV. 383) op zijne zijde heeft; maar vele geachte Exegeten houden zich ook van het tegendeel overtuigd. Men raadplege hen; maar merke tevens bij kuinoel (ad Luc. XXIV:13) op, de aanvoering van eenen niets afdoenden en 's mans rationalistischen geest geheel blootleggenden grond tegen de identiteit dezer twee personen.
Bladz. 115. De eervolle begrafenis van jezus door jozef en nicodemus stuitte den Hoogen Raad tegen de borst: ‘Nu konden zij begrijpen, waarom deze mannen hunne voorstellen telkens tegengestemd hadden.’ Neen! dit hadden zij wel vroeger begrepen, en misschien was het alleen om die reden, dat het eerste, nachtelijke verhoor van jezus zoo geheel, gelijk wij zeggen, zonder vorm van proces gehouden werd.
Bladz. 120, 121. De Schrijver hecht hier nog te weinig waarde aan de getuigenis der wachters bij het graf. Naar de keurige opmerking van bosveld, in zijne voornaamste waarh. v.d. Chr. Godsdienst, behooren deze menschen onder de allervoornaamste getuigen, en, gelijk deze scherpzinnige Godgeleerde de zaak ontwikkelt, is Matth. XXVIII:11-15 genoegzaam, om allen, die zich beklagen over gebrek aan getuigenis van degenen, welke niet tot jezus' vrienden behoorden, voor goed den mond te stoppen.
Bl. 125 zou men bij de redenen, om welke de Apostelen het bedriegelijke gerucht aangaande het door hen stelen van jezus' lijk niet hebben ontmaskerd, nog deze kunnen voegen, dat het niet zoo geheel onwaarschijnlijk is, dat jezus hun alle openbare stappen vooralsnog hebbe verboden; gelijk ook, dat de Apostelen zelve destijds nog geenen moed genoeg hadden, om openlijk te voorschijn te komen.
Bladz. 132. ‘Was het geheele Sanhedrin het niet eens, dat Hij niets gedaan had, dat Hem doodschuldig maakte?’ Naar ons gevoel zoo zeker niet. Daar zullen er denkelijk wel geweest zijn, die, door eenen

{==107==} {>>pagina-aanduiding<<}
listigen kajafas omgezet, ter goeder trouw geloofden, eenen misdadiger voor zich te hebben.
Bladz. 134. De uitvlugten, welke de Joodsche Raad had kunnen maken, wanneer jezus zich levend aan denzelven had vertoond, gelden als tegenwerpingen tegen de waarheid der zaak ook, wanneer deze verhaald wordt, en hadden dus, bij een zoo uitvoerig betoog, opzettelijk moeten zijn wederlegd geworden. - Trouwens, er is op dit punt in de geheele redenering veel, dat te veel en dus niets bewijst; b.v., bladz. 141, de schade, die de zaak van jezus zou geleden hebben, indien de gansche natie ware overtuigd geworden, dat Hij leefde, en de Messias was, aan de vaderen door Profeten beloofd. Het oogmerk van jezus kon toch nooit wezen, de kennis der zaligheid, als die in geenen anderen was, tot weinigen te beperken, en alzoo het licht des Evangelies onder eene korenmate te zetten.
Bl. 154. De leer aangaande den Vader, Zoon en Heiligen Geest zal wel bezwaarlijk de grondslag kunnen heeten, waarop het gansche Evangelie rust.
Bladz. 157. De hier gegevene bepaling van wonderen is niet naauwkeurig, en is op de verschijnselen, een weinig verder genoemd, van Electriciteit en Magnetismus mede van toepassing. Men begrijpe toch, dat niet alleen het wegredeneren van wonderen in de Bijbelsche geschiedenis, maar ook het verre uitstrekken van het begrip derzelven der waarheid geen voordeel toebrengt, en der Neologie misschien nog meer, dan het eerste, in de hand werkt. Wij hebben onlangs eene verhandeling gelezen, die ons tot deze opmerking wel eenige aanleiding gaf. Terwijl het eerste de wonderen tot de klasse der gewone natuurverschijnselen poogt te brengen, verheft het laatste deze tot wonderen; en het kan niet missen, of het eene zoo wel als het andere moet aan de wonderen, als zoodanig, derzelver eigendommelijk karakter benemen. Wij zeggen dit in

{==108==} {>>pagina-aanduiding<<}
het voorbijgaan, en zonder eenige consequentie tot de regtzinnigheid van onzen Schrijver.
Bladz. 238 en 279 wordt het zeggen van jezus: ‘de vossen hebben holen,’ enz. weder tot zijne armoede gebragt, daar het toch overvloedig bewezen is, dat het betrekking heeft op 's Heilands zwervende leefwijze.
Bladz. 255. De verdraagzaamheid der Romeinen in het stuk van Godsdienst was niet enkel staatkunde. Zij meenden overal hunne Goden weder te vinden, en hun bijgeloof zou het niet gewaagd hebben, met verachting neder te zien op eenen wodan en thor, die toch geene andere schenen te zijn, dan hun mercurius en jupiter. Het ligt in den aard van het Heidendom, inzonderheid zoo als de Grieksch-Romeinsche Mythologie het had opgesierd, dat men wel meerdere Godheden dienen mogt, indien maar de eerdienst der als zoodanig erkenden er niet bij leed. Men werpe ons de door den Schrijver aangehaalde plaats van julius paulus niet tegen. Teregt toch zegt sonstral, dat dit betrekking had op zoodanige Godsdiensten, waardoor de gemoederen der menschen verontrust werden. Socrates zou bij de Atheners niet enkel des doods waardig zijn geoordeeld, indien hij zich bepaald had tot het εἰσϕέρειν καινὰ δαιμόνια; maar οὐ νομίζων, οὓς μὲν ἡ πόλις νομίζει θεοὺς, had hij zich de ongenade op den hals gehaald (*).
Betreffen deze aanmerkingen sommige zaken, ook van eenige onbehagelijke en verkeerde uitdrukkingen achten wij het pligt, enkele stalen bij te brengen.
Eenige beelden en zegswijzen komen ons voor, minder naauwkeurig te wezen. Zoo staat bladz. 97: Hunne oogen drukten den stempel der zekerheid op, enz.
Bladz. 103: De overwinnende Godsheld staat op uit zijn bed, om nimmer weêr te slapen! Daar breekt hij moedig door de rotsen van het graf, enz. bladz.

{==109==} {>>pagina-aanduiding<<}
334: Het anker zijner hoop in den hemel werpen. Bladz. 147 heet jezus een schepsel (liever wezen) der onsterfelijkheid. Bladz. 158 is in de zinsnede: hoe hij boven de oppervlakte onder eenen ballon boven de wolken stijgt, eene der beide cursijf gedrukte uitdrukkingen overtollig. Bladz. 183, legerplaats van christus. Bladz. 186: Bij Heidenen aanvaarden zij hunne prediking met de leer van den eenigen waren God, en dalen zoetvoerig tot het Evangelie af. Bladz. 151: Het Profetenschrift ontcijferen. Bladz. 186: Hoe wijsselijk was dit gedrag! (Het persoonlijk werkwoord eischt een bijvoegelijk naamwoord, geen bijwoord.) Bladz. 188: jezus door almagtsontwikkeling uit het graf geroepen. Bladz. 59: oplossing der verwondering. Men lost geene verwondering op; maar wel, en dit is de bedoeling, eene bedenking, die verwondering wekt. Bladz. 64: eenigste, hetgeen de superlativus is van eenige, en dus, even als het Latijnsche ipsissimus, tegen den regel der taal, in eenen zeer sterken zin gebruikt wordt, dien het daar ter plaatse niet heeft. Bladz. 189: aschurn, een zonderling woord. Bladz. 280: Eer zou de Jood zichzelven verloochenen, wiens onmogelijkheid eene ballingschap van achttien eeuwen bewijst, dan eenen Profeet aannemen, enz. Dit en nog veel meer, door ons onder het lezen aangeteekend, zijn verkeerde uitdrukkingen en woorden, die het werk evenzeer ontsieren, als gekruist voor gekruisigd, hetgeen overal, en het woord Kruisgezanten, dat wat al te dikwijls voorkomt.
Aanmerkingen op fouten in de geslachten der zelfstandige naamwoorden, hoezeer in menigte te maken, houden wij liever terug, om den schijn niet te hebben van te vitten. Ook herinneren wij ons niet, ergens den superlativus kieschste, bladz. 204, en het meervoud betoogen, bij goede Schrijvers te hebben aangetroffen.
Over het geheel ligt eene Germaansche kleur, wat den stijl betreft. Wij kunnen dit van geheele volzinnen moeijelijk aantoonen, maar maken den Schrijver alleen opmerkzaam op bezorgd voor bevreesd, bladz. 128; in verbazing gezet voor verbaasd, bladz. 178,

{==110==} {>>pagina-aanduiding<<}
219; bejegenen voor behandelen, bladz. 220; ook wel voor ontmoeten.
De correctie is niet naauwkeurig: mindere voor meerdere, bladz. 37 r. 18; welke voor hetwelk, bladz. 39 r. 2 v.o.; strafgeregten voor strafgerigten, bladz. 69 r. 2 v.o.; gebeurd voor gebeurt, bladz. 79 r. 18, zijn enkele voorbeelden; het lust ons niet, meerdere op te zoeken.
Wij hopen, dat dit werk vele lezers vinde, en alzoo, ook in meer beschaafde kringen, voor welke het wel het meest geschikt is, de waarheid des Christendoms hoe langer zoo meer op goede gronden worde geloofd; waartoe God zijnen zegen gebiede!





Noodige Waarschuwing en heilzame Raad aan mijne Gemeente, in twee Leerredenen, door L. Meijer Brouwer, Predikant te Uithuizen. Ten voordeele eener weldadige Inrigting uitgegeven. Te Groningen, bij J. Römelingh. 1833. In gr. 8vo. 88 Bladz. f : - 75.

Indien wij de beide Leerredenen, welker uitgave onder bovenstaanden titel wij aankondigen, als Leerredenen beoordeelden, haar toetsten aan hetgeen zoo vele voortreffelijke voorbeelden van onze dagen als vereischte in eene Preek hebben doen kennen, en alzoo des Eerw. meijer brouwer's verdiensten als Kanselredenaar er naar afmeetten, dan zouden wij meenen, geheel tegen de bedoeling van zijn Eerw. te handelen, en ook de zaak niet bij het regte einde te vatten. De eerste waarschuwt tegen ligtzinnigheid in de Godsdienst, naar aanleiding van 2 Petr. III:17; terwijl de laatste, volgens 2 Tim. I:13, raadt, bij de gezonde leer te blijven, en zich daarvan niet te laten aftrekken door de zoodanigen, welker bedoelingen, onder het voorgeven van voor oud-Hervormde regtzinnigheid te waken, genoeg bekend zijn, en die heden ten dage niet weinig

{==111==} {>>pagina-aanduiding<<}
het hoofd opsteken; zich met de Revolutionairen in dat derde op ééne lijn plaatsende, dat zij zich met geweld verzetten tegen de gevestigde orde van zaken, nergens het goede van onzen leeftijd willen opmerken, en overal niets zien, dan gebreken, en afwijking van hetgeen zij voor waarheid houden, of voorgeven te houden. Wij zijn met den bijzonderen toestand der Gemeente van Uithuizen in geenen deele bekend, en willen dus, op het woord van haren, blijkens deze Leerredenen, ijverigen en weldenkenden Leeraar, gaarne gelooven, dat de hier gegevene waarschuwing en raad noodig en heilzaam was. Maar wij zouden zijn Eerw. de uitgave voor een grooter publiek, althans in dezen vorm, hebben afgeraden. Niet omdat wij, behoudens eenige weinige aanmerkingen, zouden aarzelen, met zijne waarschuwingen en raadgevingen ten volle in te stemmen; maar omdat het behouden van den vorm van Leerredenen eene, voor het doel min noodzakelijke, wijdloopigheid en bepaaldheid heeft veroorzaakt, en het bijeenvoegen van hetgeen omtrent twee lijnregt tegen elkander over staande uitersten gezegd wordt, onzes inziens, mindere aanbeveling verdient. Waartoe toch in druk uitgegeven: ‘Is het gevaar van verleiding niet te vreezen? en doen zich niet gedurig de gelegenheden op, waarbij gij de Apostelen des ongeloofs hunne leer hoort verkondigen? Brengt de levensstand en kostwinning, vooral van sommigen uwer, u niet op gezette dagen der week, inzonderheid op uwe reizen naar en van de hoofdstad dezer Provincie, dikwijls uren achtereen, met hen in gezelschap en in nadere verbindtenis?’ Konde het doel niet beter bereikt zijn geworden, indien de Heer meijer brouwer voor iedere der door hem bedoelde soorten van menschen een afzonderijk stukje, al waren het dan deze Leerredenen omgewerkt, geschreven hadde? Hiertoe durven wij zijn Eerw. nog opwekken, omdat het hier aangekondigde tweetal
Leerredenen ons hem doet kennen als een verlicht Leeraar, die de gevoelens, tegen welke hij waarschuwt, zeer wel toont te kennen. Zoo als gezegd is,

{==112==} {>>pagina-aanduiding<<}
wij prijzen het doel, maar zouden liever het middel anders hebben gezien. Dat zeggen wij niet, omdat een Recensent, bij allen lof, doorgaans een maar heeft; het geschiedt alleen om het belang der zaak. Er gaan zoo vele boekjes rond, die de strekking hebben, om het reine, werkzame, Bijbelsche Christendom te ondermijnen. Op de afgelegenste dorpen raken ze bekend, al zouden toezendingen van exemplaren door kooplieden aan de winkeliers, bij bestelde waren, ze bekend maken. Van zulke middelen bedienen zich de Hervormde Jezuiten. Met wijsheid daartegen te ijveren, is ook pligt. Sapienti sat!






Leerrede ter herdenking eener vijfentwintigjarige Evangelieprediking, gehouden op het Feest van Jezus Opstanding, den 8 April 1833, in de Kerk, te Hoogeveen, door A.J. van der Veen. Te Heerenveen, bij F. Hessel. 1833. In gr. 8vo. 30 Bladz. f : - 50.

Wij wenschen den Heer van der veen van harte geluk met het beleven van den dag, die tot het uitspreken dezer Leerrede heeft aanleiding gegeven; maar gelooven niet, dat zijn Eerw. veel roem zal inoogsten van derzelver uitgave. Wij hadden van hem iets beters verwacht. Hoe genegen ook, om ‘goedgunstig de gebreken te verschoonen, die wij er in aantreffen, en het doel en hart in aanmerking te nemen,’ wij mogen niet anders, dan ronduit verklaren, dat dit stuk naauwelijks op den naam van middelmatig kan aanspraak maken, en dat de Schrijver zijne Leerrede niet te veel vernedert, wanneer hij, in het Voorberigt, zijne ‘gebrekkige opstellen’ bij de ‘Leerredenen van voortreffelijke, rijk begaafde en welsprekende mannen, als: muntinghe, van der palm, clarisse, van hengel, prins, broes, wildschut en anderen’ vergelijkt, ‘als een nachtlicht bij de zon.’!!

{==113==} {>>pagina-aanduiding<<}
Dat de Leerrede is uitgesproken in de Kerk, zouden wij, ook zonder de verzekering op den titel, gaarne geloofd hebben. Er moest nog bij staan, op den Predikstoel. De tekst is Hand. XXVI:22, 23; zeer gepast voor de gelegenheid. Het plan, wèl. De uitwerking, de stijl, de geheele houding; het spijt ons, maar wij moeten het zeggen - een nachtlicht. Echter brandt het (en daarom mogen wij dit stukje aanprijzen) door de olie van een verlicht en werkzaam Christendom. Nu, dit was ook van den Eerw. van der veen wel - zulk eene Leerrede niet te verwachten.






Redevoering over den waren Vriend der Menschheid. Ter nagedachtenis van N. Messchaert, Leeraar der Doopsgezinde Gemeente te Rotterdam. Uitgesproken door Mr. A. Siewertsz van Reesema, Advocaat. Te Rotterdam, bij J. van Baalen. 1833. In gr. 8vo. 51 Bl. f : - 60.

Op verlangen van Bestuurders en Leden van het Rotterdamsch Departement der Maatschappij Tot Nut van 't Algemeen werd deze Redevoering in het licht gegeven. Allen, die den zoo werkzamen en verdienstelijken messchaert gekend hebben, zullen dezelve met ongemeen genoegen lezen. Maar ook voor hen, welke den Overledene niet van nabij kenden, is nogtans zeer lezenswaardig, wat hier gezegd wordt. De welsprekende van reesema wilde geene eigenlijke Lijkrede uitspreken; zijn doel was slechts, hulde toe te brengen aan de nagedachtenis van eenen hooggeachten Vriend. De wijze, waarop dit gedaan is, strekt verstand en hart des Sprekers tot eere. Wij vinden hier het beeld van den waren Menschenvriend met fiksche trekken geteekend, en in dit beeld herkennen wij onzen messchaert, die, begaafd met een helder verstand en juist oordeel, door vlugheid van begrip vooral uitmuntte, en in onderscheidene betrekkingen steeds bereidwillig zich betoonde, om met zijne

{==114==} {>>pagina-aanduiding<<}
meer dan middelmatige kennis het meestmogelijke nut te stichten. Moge het doel des bekwamen Sprekers bereikt worden, en het voorbeeld, door messchaert gegeven, ook na zijnen dood nog velen opwekken, om in denzelfden geest te werken ten beste der menschheid!





Verhandeling over het nut van de gelei uit beenderen, als voedsel voor den mensch. Door C.A. Bergsma, Math. Mag. Phil. Nat. et Med. Dr., Hoogleeraar te Utrecht. Met eene Plaat. Te Utrecht, bij J.G. van Terveen en Zoon. 1833. In gr. 8vo. 36 Bl. f : - 50.

De Heer bergsma behandelde dit onderwerp ter vervulling van eene spreekbeurt in het Natuurkundig Gezelschap te Utrecht. Zij werd met belangstelling en genoegen gehoord. Hij doet wél, haar door den druk gemeen te maken, opdat dit hoogst belangrijk onderwerp nog meer bekend worde. Wij zullen noch uittreksel noch beoordeeling dezer Verhandeling geven. Hare beknoptheid, en de geringe prijs, waarvoor zij te verkrijgen is, kan niemand afschrikken haar te lezen, noch haar zich in eigendom te verschaffen. Verhandelingen over zulke belangrijke stoffen behooren daarenboven in derzelver geheel gelezen te worden; het zij dat de genen, die eenigen invloed kunnen uitoefenen, er te gereeder toe overgaan, zulke nuttige uitvindingen in praktijk te brengen, het zij dat velen zich gedrongen gevoelen, derzulken pogingen te ondersteunen en krachtdadig te bevorderen. De uitvinding, hier toegelicht, is geene ijdele bespiegeling; haar nut is reeds werkdadig bewezen. Wat kan men meer begeeren ter navolging, dan proefondervindelijk bewezen te zien, waaromtrent men anders billijke twijfelingen zoude kunnen voeden? Moge ook in ons vaderland het elders met goed gevolg reeds in het werk gestelde navolging vinden! Wij wenschen vurig, dat de Heer bergsma zijn doel bereiken zal.







{==115==} {>>pagina-aanduiding<<}

Beschouwing der Nederlandsche Bezittingen in Oostindië, door C.S.W. Grave van Hogendorp, Ridder der Orde van den Nederlandschen Leeuw, enz. voormaals Resident te Batavia. Uit het Fransch vertaald door J. Olivier, Jz., voormaals Secretaris te Palembang. Vermeerderd met eene Inleiding en vele Aanteekeningen van den Auteur. Met Kaart en Plaat. Te Amsterdam, bij C.G. Sulpke. 1833. In gr. 8vo. XXIV en 630 bladz. f 5-90.


Bijzonderheden wegens Batavia en deszelfs omstreken, uit het Dagboek, gedurende twee Reizen derwaarts in 1828, 1830, door Dr. Strehler. Te Haarlem, bij de Wed. A. Loosjes, Pz. 1833. In gr. 8vo. VI en 262 bladz. f 2-70.

Reeds vóór de terugbekoming onzer Koloniën in 1816 heerschte er verschil over de wijze van bestuur, daar de een het oude, de ander het nieuwe, hetzij naar de wijze van daendels, hetzij volgens de Engelsche manier (het landelijk stelsel), hetzij volgens een meer of min uit dit alles gewijzigd stelsel wilde ingerigt hebben. Nadat men de laatste partij had gekozen, is er weder verschil ontstaan over de meer of min ruime of bekrompene, of (gelijk de vrienden van het laatste zulks uitdrukten) over de te hoog opgezette en spaarzamer wijze van bestuur. De Gouverneur van der capellen, wien door alle partijen (enkele verachtelijke wezens uitgezonderd) eene hooge mate van beschaving, kunde, welwillendheid en zucht voor het welzijn der Koloniën wordt toegekend, werd beschuldigd van de uitgaven tot de middelen niet in evenredigheid te hebben gehouden; een te kort, het gevolg van omstandigheden, werd aan zijn bestuur toegeschreven, en voor de eerste en (God geve!) voor de laatste maal een Zuid-Brabander tot onbepaald Beheerscher van Neêrlands Indië, on-
{==116==} {>>pagina-aanduiding<<}
der den naam van Commissaris-Generaal, aangesteld. Over deszelfs bestuur zijn de stemmen verdeeld: sommigen prijzen zijne spaarzaamheid en gestrenge, maar noodige bezuinigingen; anderen leggen hem hardheid en vele verkeerde maatregelen te last, terwijl zij zijne taak van herstelling der geldmiddelen met behulp van achtendertig millioenen, uit den zak der Natie naar Java gestroomd, al voor zeer gemakkelijk verklaren. Tot deze laatsten behoort de Schrijver van het werk, 't welk wij hier in de eerste plaats aankondigen. Als Zoon van den Heer dirk van hogendorp, den eersten, die het oude Oostindische stelsel afkeurde en vrijen handel voorstond, en Neef van den beroemden hersteller van
Neêrlands onafhankelijkheid, Graaf gijsbert karel, den grooten vijand van allen handelsdwang en bevoorregte Maatschappijen, verklaart hij zich ook voor dat stelsel, doch met eenige beperking, naar mate de omstandigheden die eischen. Hij schreef dit werk in 1830, oorspronkelijk in 't Fransch, ten behoeve der Belgen, welken hij daardoor de vooroordeelen, alsof Oostindië slechts een lastpost voor het Vaderland was, trachtte te ontnemen: doch deze dwaashoofden wierpen, kort daarna, door den onberadensten, maar voor Holland in vele opzigten gelukkigen opstand, alle hunne aanspraken op onze kostbare Oostindische Koloniën weg; zij verwierpen zelfs, in 1831, den voor hen zoo voordeeligen, voor ons zoo noodlottigen scheidingsvoorslag van 27 Januarij, waarbij wij het genoegen zouden gehad hebben, Java, ten behoeve der Vlaamsche fabrijken, op onze kosten te onderhouden. Gelukkig waarlijk! Mogt nu slechts een spoedige Vrede, op de voor ons veel gunstiger grondslagen, sedert October 1831 gelegd, tot stand komen!
De Heer van hogendorp begreep nu, dat het voor onze Natie, thans weder uitsluitend bezitster van Neêrlands Indië, nuttig kon wezen, die kostbare Bezittingen eenigzins meer van nabij te leeren kennen, en over den tegenwoordigen toestand derzelven ook in hare

{==117==} {>>pagina-aanduiding<<}
eigene taal een echt berigt te kunnen lezen. Zelf geene gelegenheid ter vertaling hebbende, liet hij dat werk aan den Heer olivier, bekend door eene welgeschrevene Reis naar die Bezittingen, over, doch voegde bij de Nederlandsche uitgave een aantal belangrijke aanteekeningen. Wij hebben ons de moeite gekost, de Fransche uitgave (te Brussel 1830) met deze Nederduitsche te vergelijken, en wij mogen den Lezer verzekeren, dat deze laatste niet slechts zeer vloeijend en getrouw vertaald is, maar ook veel behelst, hetgeen de Fransche niet heeft, zoo als dingen, welke toen niet wel aan de Belgen konden gezegd worden; opmerkingen over hetgeen thans aan de Vereenigde Nederlanders, in hunne nieuwe betrekking ten aanzien van het fabrijkwezen, de plaatsing van kapitalen aldaar, de verzorging van Indië met fabrikaten, enz. te doen staat; opgave van eenige veranderingen, sedert 1830 voorgevallen, en vooral eene meer duidelijke aanwijzing der verkeerdheden, die de Schrijver in het bestuur van den Heer dubus de ghisignies meent te hebben opgemerkt, en waaromtrent hij in 1830 zijnen toenmaligen landgenoot nog meer spaarde. Doch voornamelijk is er een hoogstbelangrijk aanhangsel aan het achtste Hoofdstuk des werks toegevoegd over verscheidene bijzonderheden, die het tegenwoordige Batavia (niet meer tot de oude, vervallene stad van dien naam bepaald) meer van nabij leeren kennen. Dit bijvoegsel beslaat 34 bladzijden, van bl. 374 tot 408. Ook de Vertaler heeft eenige aanteekeningen daarbij gevoegd, die echter somtijds in een' ongepast bitsen en hekelenden toon tegen den Heer dubus overgaan, waartoe noch aanleiding, noch noodzakelijkheid was. Zelfs de Heer van hogendorp, hoewel altijd een' gepasten, deftigen toon bezigende, komt ons
niet geheel onpartijdig voor, daar hij zelf erkent, (Inleiding, bl. XVII) door den Heer dubus van zijnen post verwijderd te zijn, aan wien hij zijn ongeluk en dat van zijn talrijk huisgezin toeschrijft. Dit maakt hem tot bedaard en onzijdig getuige juist niet zeer geschikt.

{==118==} {>>pagina-aanduiding<<}

Met dat alles komt ons dit werk voor, het beste te zijn, wat wij over den jongsten toestand van Indië bezitten. Het is nieuwer, en zelfs in zeker opzigt vollediger, dan De Nederlandsche Bezittingen in Azië enz. van den tegenwoordigen Gouverneur- (of Commissaris-) Generaal van den bosch, althans wat Indië aangaat. Het geeft een volledig denkbeeld van de geheele Indische staatsmachine zoo wel, als van den geographisch-statistischen toestand derzelve, waarbij echter de Statistiek altijd op den voorgrond staat, en aardrijkskundige beschrijvingen, vooral van schoone natuurtooneelen, moeten achterstaan; want het was des Schrijvers doel, meer te onderrigten, dan der verbeeldingskracht voedsel te geven. Ziehier de verdeeling des werks.
Na eene (geheel nieuwe) Inleiding, waarin op de Indische Bezittingen, als middelen tot verbetering van den tegenwoordigen benarden toestand van 's lands geldmiddelen, wordt gewezen, draagt het eerste Hoofdstuk het opschrift van Aanmerkingen over Artikelen van Dagbladen en Tijdschriften, nopens den tegenwoordigen toestand van Java, maar bevat voornamelijk slechts bedenkingen tegen de Schetsen aangaande de landelijke Administratie van Java door den Heer de haan, (welk geschrift ook in den loop des werks gedurig weêrlegd wordt) en wijders eenige opgegevene oorzaken van den Javaanschen oorlog (1825-1830), welke hier onderzocht worden.
Het tweede Hoofdstuk handelt over de vruchten, welke voor het Moederland uit den Handel en den Landbouw van Java voortvloeijen. Deze uitzigten worden zeer lagchend voorgesteld, vooral ten aanzien van het Nederlandsche fabrijkwezen. Veel is daarvan zekerlijk, door den afval van België, niet meer toepasselijk; echter wil de Schrijver, dat men ook in onzen tegenwoordigen Staat zoo veel mogelijk de fabrijken opbeure, ten einde voor Indië niet aan vreemden cijnsbaar te wezen. Ook op den grooten rijkdom aan voortbrengselen van den landbouw dier Bezittingen worden wij opmerk-
{==119==} {>>pagina-aanduiding<<}
zaam gemaakt. In eene (nieuwe) aanteekening, op bl. 38, komt het volgende gulden gezegde van den beroemden g.k. van hogendorp voor: Geeft den Nederlander Vrede, vrije Zee en Koloniën weder, zoo zal ook zijn Koophandel bloeijen, zijne welvaart terugkeeren, en de Staat op zijne oude grondslagen blijven staan. Vrije Zee en Koloniën hebben wij reeds: mogt nu ook de Vrede, 's lands eerste behoefte, spoedig terugkeeren! mogt men daartoe, in Europa's tegenwoordigen toestand, niet op zijn uiterste regt blijven staan!
Het derde Hoofdstuk beschrijft de Zeden en het Karakter der Javanen, Chinezen en andere Aziatische Inwoners van Java. Deze schildering is deels gunstig, deels ongunstig. De Chinezen zijn veel werkzamer en vlijtiger dan de Javanen; de laatsten zijn bijgeloovig, niet zeer bevattelijk omtrent afgetrokkene zaken, doch met gezond verstand bedeeld in het gemeene leven; verdraagzame Mohammedanen, onderworpen en gastvrij, doorgaans lafhartig, maar, opgewonden zijnde, verachten zij volkomen den dood. Het zoogenoemde amok spuwen is thans niet meer in zwang.
Het vierde Hoofdstuk, over het koloniale bestuur van Java, geeft een zeer naauwkeurig en volledig overzigt van de staatkundige, regterlijke, financiéle en militaire Administratie des Eilands. Weldadig is het beheer der Landraden, inlandsche besturen voor de regtzaken van elke Provincie onder den Nederlandschen Resident.
Het vijfde Hoofdstuk, hetwelk (bij abuis of opzettelijk?) in den tekst geen opschrift heeft, behandelt de inkomsten der Kolonie en bijzonderheden wegens het landelijke stelsel. Dit Hoofdstuk is bijzonder belangrijk, omdat het de inrigtingen doet zien, die, eerst sedert de Engelsche bezitneming in 1811 en daarna door de Nederlandsche Regering in 1816, het oude stelsel van gedwongen aanbouw vervangen hebben. Tot beter verstand hiervan wordt tevens een zeer belangrijk overzigt van het Engelsche landelijke stelsel in Indostan gege-
{==120==} {>>pagina-aanduiding<<}
ven, waarvan de hoofdtrekken door raffles op Java zijn nagevolgd. Eene uitzondering op het algemeene beginsel van vrijen aanbouw maken de Preanger Regentschappen, alwaar nog het oude stelsel in zwang is.
Ook het zesde Hoofdstuk is van hoog gewigt, over de aanplantingen op Java; en schoon de inhoud daarvan sedert de werken van raffles, crawfurd, van den bosch en anderen, alsmede het Rapport der Commissie van Landbouw op Java, in den Nederlandschen Hermes geplaatst, meer bekend is dan dat des vorigen Hoofdstuks, zoo is daarin toch nog veel opmerkenswaardigs, hetgeen men elders zoo niet vindt. De Schrijver zegt, dat de groote toeneming van den landbouw onder het bestuur van den Heer dubus eigenlijk eene vrucht is der maatregelen, reeds door den Gouverneur-Generaal van der capellen genomen. Wij wenschten wel, dat hij dit losweg in eene Noot daarheen geworpene gezegde wat meer ontwikkeld en gestaafd had, vermits zulks in het geschil tusschen de beide stelsels eene beslissende daadzaak zou wezen. Voor de suikerteelt op Java (die naderhand zulk eene aanmerkelijke hoogte bereikt heeft) schijnt van hogendorp niet zeer ingenomen. - De bekende eetbare vogelnestjes vindt men voornamelijk op eenen berg, het eigendom van den rijksten grondeigenaar van Java, michiels.
Het achtste Hoofdstuk loopt over Batavia en de Residentie van dien naam, en hier vindt men de boven vermelde groote inlassching. Het is bekend, dat Batavia als stad naauwelijks meer bestaat, of liever, dat het geheelenal vervalt, en dat er ten zuiden van hetzelve een Nieuw Batavia (maar ongelukkig zonder vast en geregeld plan) wordt opgetrokken, veel meer geschikt naar het klimaat, ruimer, gezonder en gedeeltelijk fraaijer dan het oude. De groote verbeteringen, in deze hoofdplaats sedert eenige jaren tot stand gebragt, worden hier naauwkeurig vermeld, alsmede alle de stedelijke inrigtingen en de omstreken van Buitenzorg.
Het negende Hoofdstuk schildert de overige Residentiën van Java. De Schrijver is hier vooral uitvoerig

{==121==} {>>pagina-aanduiding<<}
omtrent de Preanger Regentschappen en de Vorstenlanden, ten einde de beschuldigingen van den Heer de haan van het bestuur des Gouverneur-Generaals van der capellen omtrent Soekaboemie, een landgoed van den Heer de wilde, de gedwongene Koffijcultuur, en de vernietigde aankoopen van Hollandsche en andere Kolonisten in het gebied van den Keizer en Sultan, te wederleggen. Noch ons bestek, noch onze plaatselijke kennis vergunt ons, hierover een onderzoek te beginnen, of zelfs een oordeel te vellen. Dit alleen mogen wij zeggen, dat niemand dat oordeel moet strijken, zonder vooraf het hier te boek gestelde naauwkeurig gelezen te hebben.
Het tiende Hoofdstuk omvat de Molukken (het begin des Nederlandschen Rijks in Azië), Celebes, met de hoofdplaats Makassar, Borneo, zoo de Westkust als het Rijk van Banjermassing, de Oost- en Westkust van Sumatra, Banka en Billiton, Riouw in de straat van Malakka, en de handelsfaktorij van Decima op Japan. Van den handel en de betrekkingen met dit zonderlinge Rijk wordt hier een beknopt, doch zaakrijk overzigt gegeven. Onder de aanteekeningen des Vertalers, waarvan er hier meer zijn dan in het overige des werks, vindt men er onder anderen eene nopens den staat der Godsdienst op Sumatra, alwaar de inwoners meer aan Protestantsche dan aan Roomsche leerstellingen het oor willen leenen, (wij vreezen, blijkens de jongste treurige ondervinding, aan geen van beide) en de vermelding van eenen vervallen Kraton of Vorstenpaleis op Banka, nog door geenen reiziger beschreven.
Het elfde Hoofdstuk loopt over den handel der Nederlanders op Japan.
Het werk eindigt, in het twaalfde Hoofdstuk, met een kort overzigt van het tijdvak tusschen 1816 en 1826, hetwelk ook voor de vroegere Geschiedenis, door opgaven uit het werk van den Heer oudermeulen, merkwaardig is, als een genoegzaam bewijs, dat de O.I. Maatschappij reeds veel vroeger, dan men gemeenlijk denkt, financieel aan het zinken was, hoezeer de bloei-
{==122==} {>>pagina-aanduiding<<}
jende handel de jaarlijksche te korten nog eene geruime poos dekte. Maar de koloniale huishouding was ondermijnd: één schok, gelijk de Engelsche oorlog van 1780, en zij moest instorten. Die slag was door niets, zelfs niet door de ongehoorde inspanningen van het Moederland tot op 1795, te voorkomen. Maar op de puinhoopen der Maatschappij is de vrije handel en het landelijke stelsel gevestigd. Door Commissarissen-Generaal zijn beide in 1816 onherroepelijk vastgesteld; en het milde en zachte bestuur van den Heer van der capellen heeft, vooral in de te voren zoo hard behandelde Molukken, daarop het zegel gedrukt. Welke de bezwaren ook zijn, tegen den Heer dubus ingebragt, deze beide zuilen van Neêrlands Rijk in Indië heeft hij ongeschonden bewaard. Wij vernemen niet zonder leedwezen, dat het tegenwoordige bestuur op Java de monopoliën en de gedwongene cultuur weder eenigermate (ook buiten de voorregten der Handelmaatschappij en de Preanger Regentschappen) zoekt te bevoordeelen, ten einde het Moederland oogenblikkelijk met remises te kunnen bijspringen; doch dit zou naar het slagten der hen met de gouden eijeren gelijken. Wij wenschten daarom wel, dat aan den wensch van sommige leden der Staten-Generaal in de jongste zitting, om openingen nopens den staat onzer Oostersche Bezittingen te erlangen, ware voldaan
geworden. De belangen van ons Vaderland, van onzen handel en scheepvaart zijn te naauw aan die Bezittingen verbonden, om daaromtrent onkundig te blijven, of zich te bepalen bij losse geruchten. De opstand op Sumatra zij ons ter waarschuwing! Het is ons belang, de Javanen te vriend te houden, en geene hun reeds verleende voorregten te besnoeijen.
Het werk is met eene vrij goede, schoon natuurlijk niet uitvoerige, Kaart van geheel Oostindië (de Fransche uitgave slechts met eene vrij magere Kaart onzer O.I. Bezittingen) voorzien. In beide prijkt het paleis van Buitenzorg, maar van verschillende zijden voorgesteld, op den titel.

{==123==} {>>pagina-aanduiding<<}

No. 2 der aangekondigde boeken handelt wel over dezelfde landstreken, maar is van een' geheel anderen aard. Het is een onderhoudend geschreven, doch oppervlakkig reisverhaal van eenen Duitschen Scheepsdoctor in onze dienst, den Heer strehler. Onze vroegere Scheepsheelmeesters hebben niet weinig voor de kennis en zelfs voor de aanplanting onzer Oostersche Bezittingen gedaan. Men denke slechts aan den wezenlijk zeer goed beschrijvenden Haarlemmer wouter schouten, die zelfs door o.z. van haren in de Noten op deszelfs Geuzen hoogelijk geroemd is, en aan den aanlegger der Kaap-kolonie, van riebeek. Op zoo veel eer maakt strehler geene aanspraak. Het zijn slechts brieven aan zijne vrienden en betrekkingen in Duitschland. Het scheepsleven, de bezigheden en uitspanningen gedurende hetzelve, die bij andere reizigers te veel als bekend ondersteld worden, vermeldt hij met levendigheid en in eenen aangenamen stijl. Tweemaal doorkliefde hij den Oceaan; doch hij verschoont ons van zeevaartkundige aanmerkingen (die trouwens ook het belang der nieuwheid zouden missen) en van de eentoonigheid van een dagboek. Het zijn korte opmerkingen, onder verschillende hoofden gerangschikt, waarvan de reis ruim een derde bedraagt. Men leest het werkje met genoegen, hoewel men den Schrijver sommige zijner aanmerkingen, waar hij met zijn hedendaagsch Liberalismus (zoo als het heeten moet) te koop loopt, gaarne zou schenken. Zoo vindt hij het zeer goed, dat er geheel geene Godsdienstoefening op het schip de Antoni, met hetwelk hij de reis deed, gehouden werd. Geen klokkengelui, zegt hij bl. 101, roept hier ter Godsdienstoefening, geene stem van een' prediker sticht het gemoed; maar laat
dan, in een paar lange, sentimentele phrasen, volgen, dat de Natuur alleen genoegzaam is, om God te kennen en te dienen. Dus roept hij ook, bij gelegenheid van zijn bezoek op St. Helena, wee en ach over de gevangenis van den werelddwinger, die, zoo iemand, dit lot, en een erger, verdiend had. Zijne be-
{==124==} {>>pagina-aanduiding<<}
wondering voor den grooten slagleveraar kent geene palen. Wij gelooven toch niet, dat hij zelf gaarne in Nederland of Duitschland onder dien grooten man zou geleefd hebben, toen körner zijne Geliefde, een' eervollen en voordeeligen stand in de Maatschappij vaarwel zeide, om als gemeen vrijwilliger het Duitsche Vaderland tegen dien tiran te verdedigen. Maar zoo gaat het: militaire grootheid, krijgsroem weegt, zelfs nog in onzen tijd, tegen de grootste misdaden op! Dr. strehler volgt hier slechts den algemeenen stroom.
Ook hoort men den Schrijver wel eens hier en daar iets vermelden, dat tegen andere geloofwaardige berigten strijdt, zoo als op bl. 153: ‘Al wie deze (Mohammedaansche) Godsdienst niet belijdt, wordt (door de Javanen) tot de Ongeloovigen, tot die onwaardige klasse van menschen gerekend, tegen welke men, onder andere blijken van verachting, ook dit geoorloofd acht, dat men zijn woord jegens hen niet langer houdt, dan het de noodzakelijkheid vordert.’ Ten bewijze hiervan wordt de trouwbreuk der Javaansche Vorsten tegen onze Regering aangehaald, even alsof de Hofmoraal niet overal dezelfde was! Het gezegde wordt door alle reizigers, en in 't bijzonder door den Heer van hogendorp, die, gelijk wij zagen, de Javanen voor zeer verdraagzaam verklaart, tegengesproken. Voor het overige wordt het karakter der Javanen ook hier vermeld, als uit verschillende zeer goede en hoogst verkeerde eigenschappen gemengd te zamen gesteld.
Verder dan Java is de Schrijver niet gekomen. De reis bepaalt zich dus tot dit Eiland en tot St. Helena. - De vertaling is wél.





Dichterlijke Brief aan Dr. H. Riedel, door Mr. A.W. Engelen. Te Groningen, bij W. van Boekeren. 1833. In gr. 8vo. 32 Bl. f : - 50.

Uit den titel van dit stukje zal niemand den inhoud raden.

{==125==} {>>pagina-aanduiding<<}
Aan den Lezer berigt de Schrijver, dat ‘de herlezing van den beroemden Brief van horatius aan augustus,’ (Epist. Lib. II. Ep. 1.) ‘toegelicht door den zoo geleerden als smaakvol geschrevenen Commentarius van den Heer h. riedel, hem tot de vervaardiging der volgende Dichtregelen aanleiding gegeven heeft’: waaruit men misschien opmaken zou, dat zij eene lofspraak op dien Heer of deszelfs Commentarius bevatten; maar dit is het niet; en indien wij de 13 regels uitzonderen, die wij bl. 6 en 7 lezen, waarin de Dichter dit stukje aan gemelden Heer opdraagt, en nog eenige regels op het einde, vinden wij niets kenmerkends, dat tor denzelven eenige betrekking heeft. - De 6 eerste bll. bevatten ter inleiding, die ons op een gedicht van slechts 23 bll. (het overige is Aanteekeningen) te lang voorkomt, eene verheffing van het geluk der Romeinen, ten tijde van augustus; waardoor de Dichter dan eindelijk op horatius komt, en te kennen geeft, dat hij hem in den bewusten Brief navolgen wil, en wel, gelijk uit de volgende opdragt aan den Heer riedel blijkt, met toepassing op Nederland, waar (volgens engelen) nog hetzelfde gebrek heerscht, als Romes Hekeldichter gegispt heeft. Doch, met verlof van den Heer engelen, het hoofdgebrek, waartegen horatius zijne invective schreef, was de dwaze mode, die er toen heerschte, om de werken der alleroudste en ruwste Dichters op te zoeken en hemelhoog boven de latere te prijzen; maar hierover kan men immers thans in Nederland niet klagen, en dit kon engelen zelf, zonder ongerijmd te worden, niet gispen. Hij grijpt dus een ander gebrek aan, dat horatius ook wel, maar alleen ter loops en met
zachte hand aanroert, namelijk den lust, die velen eens aangewaaid was, om, begaafd of onbegaafd, verzen te maken, welke engelen meent, dat thans ook in Nederland heerscht. - Om tot dit doel te komen, bezingt hij eerst, en op zichzelf met alle regt, het geluk van Nederland, zoo wel wegens den edelen Vorst, door wien het geregeerd wordt, als wegens de hoogte, waarop het thans in verschillende kunsten en wetenschappen staat, onder aanvoering van beroemde Mannen, die het sedert weinige jaren versierd hebben, of nog versieren. (Tegen regels echter, als die op bl. 7, waar hij zegt, dat ‘de tirannij van trotsche Aristokraten de geessel eeuwen lang der zeven vrije Staten’ was, protesteren wij: het klonk ons in het oor als een weêrklank uit de tijden van 1795; maar helaas! er zijn thans in

{==126==} {>>pagina-aanduiding<<}
Europa wel meer zulke echos, die men echter gelukkig in ons Vaderland, ter eere van onzen waardigen Koning, niet behoeft te doen hooren.) Bij de vermelding dier beroemde Mannen weidt hij ook breed uit in den lof van bilderdijk, en heeft het er zeer op geladen, dat iemand feith boven dezen gesteld heeft; en, volgens de hiertoe behoorende aanteekening, heeft hij het oog op den Schrijver van het Bezoek bij bilderdijk, in dit Tijdschrift geplaatst, wien hij de namen van ‘paskwillenschrijver’ en ‘laffen zemelknooper’ geeft, die hij meent, dat door bilderdijk duchtig voor den gek gehouden is.’ Rec. heeft met dat stukje niets te maken, weet er zelfs den Steller niet van, en is ook voor zich van de noodzakelijkheid der publiekmaking van dat bezoek zoo onbepaald niet overtuigd; maar nogtans deelt hij niet in het gevoelen van den Heer engelen, en vindt, dat het althans den jeugdigen Schrijver gansch niet voegt, iemand, die wel eens een zeer achting- en eerbiedwaardig Man kon zijn, een paar scheldnamen naar het hoofd te werpen, waarvan hij misschien, gelijk het wel eens meer bij schelden gaat, de beteekenis niet ingedacht heeft; en of het bilderdijk tot eere zoude verstrekken, indien hij, gelijk engelen meent, zulk eene ernstige zaak gebruikt hadde, om iemand voor den gek te houden, hieraan twijfelt Rec. zeer, want seria serio tractanda. - Door deze vermelding van bilderdijk, komt engelen dan, na vele omwegen, eindelijk, bl. 13, op het eigenlijke onderwerp van zijn gedicht, en stelt het duizendtal spottend ten toon, dat, naar zijne meening, door het voorbeeld van den eenigen bilderdijk, (‘door wiens gloed ontvonkt, menig hemellicht,
schoon minder hel van stralen, in fieren luister pralen mocht,’) van eene dicht- en rijmzucht aangegrepen is, die geen palen kent, en die het verderf der edele Dichtkunst na zich sleept. Wij willen gaarne toestemmen, dat er onder de veelvuldige verzen, die er sinds geruimen tijd gemaakt zijn, en waartoe de omstandigheden des tijds ook al veel aanleiding gegeven hebben, wel gevonden worden, die weinig dichterlijke waarde hebben, en meer om het goede gevoel, dan om de kunst, te prijzen zijn. Maar is dit nu zoo erg en gevaarlijk, dat het hierom noodig is de alarmklok te luijen? Wij zouden het liever eens al schertsend, met horatius, l. c. vs. 118, een error, eene levis insania noemen. Het is gemakkelijk,

{==127==} {>>pagina-aanduiding<<}
van duizendtallen te praten, en die duizenden dichterlijk te vergrooten; het is gemakkelijk, zich achter onbepaalde uitdrukkingen, zoo als dat ‘het IJ, en bovenal de zilvren Rottestroomen de vreesselijke pest zien nestlen aan hun zoomen,’ te verschuilen, en hiermede zelfs een vermoeden van blaam te werpen op aldaar gevestigde ware en groote Dichters; maar wat is nu met al dit geschreeuw gewonnen? waartoe zal het nuttig zijn? nisi utile est, quod facimus, stulta est gloria. En in allen gevalle, past het eenen jongen Dichter, als den Heer engelen, wel, zich op zulken toon, alsof hij een horatius ware, tot Censor zijner Eeuw op te werpen? Zou iemand hem niet wel eens kunnen vragen, of hij ook van die rijmziekte wel vrij is? Staat het hem ook fraai of leelijk, ongeroepen, en zonder dat het eenigzins bij zijn onderwerp te pas kwam, met zekere vaderlandsche poging, die zijne goedkeuring niet wegdraagt, onbeschaamd te spotten? Wij bedoelen zijne aanteekening, bl. 32: ‘De ezelsooren komen weêr meer en meer in de mode: - - en geene gedrochtelijke (zoogenaamde) nationale kleeding is in staat, om de schande dier heeren’ (die ‘apollo met het hoofdhulsel van den oordeelkundigen midas tooit’) ‘te verbergen.’ Dat het eerste waar is, dit merken wij ook; ten minste wij zien, dat sommigen thans weêr vrij mild zijn met die ezelsooren anderen aan te passen; en wij hopen niet, dat onze Keurpoëten dit afgesleten tuig, zoo als dat van apollo, den viller van marsyas, enz. weder als schoonheden willen gaan gebruiken. Maar wat het laatste betreft, Rec. heeft noch met de nationale kleederdragt, noch met den hier onverdiend verguisden Dichter warnsinck, zoo min als
met den Heer engelen, die hem onbekend is, iets uitstaan; maar hij kan het niet goedkeuren, dat iemand, en dan althans een jong Schrijver, uit zijne gewaande hoogte schimpend nederziet op achtingwaardige voorstanders van eene poging, die, al mogt men ze ook voor mislukt of onuitvoerlijk houden, nogtans om hare vaderlandsche bedoeling zeer te prijzen blijft. - Mogten wij den Heere engelen, ten slotte, eenen raad geven, het zou deze zijn: Hij bestede zijnen dichterlijken aanleg liever zoo en aan zulke onderwerpen, dat hij het getal der goede Nederlandsche Dichters vergrooten kan! Hij neme den tijd, om zijne verzen te verbeteren en te beschaven, waartoe ook in dit stukje (zoo

{==128==} {>>pagina-aanduiding<<}
het der moeite waardig ware dit aan te wijzen) stof genoeg zou zijn! Hij raadplege, bedachtzaam en nederig, roeping en krachten, of om met zijnen horatius te spreken: Quid valeant humeri, quid ferre recusent! En zoo bane hij zich, kan het zijn, den weg ter dichterlijke onsterfelijkheid; want wij zouden het, met hem, bejammeren, indien zijne dichtbladen moesten deelen in het lot, dat horatius, aan het slot van zijnen boven gemelden Brief, wel geestig aangeduid heeft, maar waarop, even als deze, niemand, die achting voor zichzelven heeft, belust zal zijn!


Satan's Nederlaag op Golgotha. Fragment, uitgegeven ten voordeele van den Algemeene Arme der Stad 's Gravenhage. Te 's Gravenhage, bij A.J. van Weelden. 1833. In kl. 8vo. 41 Bl. f : - 40.

Dit boekje is niet minder zonderling dan deszelfs titel, en wij weten bijkans niet, wat er van te zeggen. Meer dan ééne opmerking trok onze aandacht, of verwierf zelfs, bij nader indenken, onze goedkeuring; en toch is het geheel zoo vreemd, dat ..... maar wij willen iets van den inhoud zeggen. De Schrijver gaat uit van de stelling, ‘dat jezus moest ten doele staan aan de verzoekingen en aanvechtingen deszelfden arglistigen verleiders, die het eerst in 's menschen hart de zelfzucht had opgewekt, en nevens de zonde, waartoe zij leidde, zich daarin eene eigene woning had bereid.’ De verzoekingen in de woestijn hadden ten doel, die zelfzucht bij onzen Heer op te wekken; Hem aan te sporen tot het verrigten van wonderen ten eigenen behoeve, enz. Dit mislukte; maar daarom week de Satan nog niet van jezus. ‘Kon het aan Satan gelukken, jezus te noodzaken tot eene betooning zijner wonderkracht ten behoeve van zichzelven, of wel door (lees tot) eene ontijdige openbaring zijner waardigheid aan den volke: het groote verlossingsplan ware onverwezenlijkt gebleven. Hiertoe nu strekte blijkbaar Satan's geheele politiek, zoo wel in de eerste, als in alle volgende verzoekingen.’
‘Onder de laatste trekken allereerst onze aandacht die, waaraan de Heiland zich zag blootgesteld door de Beze-
{==129==} {>>pagina-aanduiding<<}
tenen.’ Trouwens, deze poogden (of liever Satan door hen) met de uitroepingen: Gij Zone Davids! enz. onzen Heer uit te lokken tot ontijdige openbaarmaking van zijne hooge waardigheid. Zelfs het legioen booze geesten had met de begeerte, om in de zwijnen te mogen varen, geen ander doel, te weten ‘om, door het heendrijven eener razende zwijnenkudde door die gansche landstreek, en te midden der eigendommen eener weinig heusche bevolking, jezus in dusdanig groot gevaar te brengen, dat niets, dan eene openbaring, ten eigenen behoeve, zijner Goddelijke almagt, Hem daaruit had kunnen redden.’ Ook van de Schriftgeleerden en Farizeën bediende zich Satan almede tot dit doel; zelfs van de Discipelen onzes Heeren; inzonderheid van petrus, maar allermeest van judas. In Gethsemane vooral zette de Booze zijne strikken uit. ‘Aan den ingang van zijn lijden, een kus des verraders - neen, van Satan zelven - te ontvangen op het hemelreine gelaat, - dien, in geen der orakelbladen aangekondigden gruwel aller gruwelen, gedwee en vrijwillig te gedoogen, en dan gelijktijdig de verzekering te bezitten, dat op een' wenk van Hem de gansche heirmagt des hemels zou toesnellen, om de magt der helle, die tegen Hem in aantogt was, te verdelgen!’... Maar ook deze pijl werd even vergeefs afgeschoten als die ‘tegen den Heiland beschikt in de verhooren, veroordeelingen en mishandelingen, welke Dezen nu wachtten.’ De gezegden omtrent en van herodes, luk. XXIII:8; de voorbijgangers op Golgotha, matth. XXVII:40, en een der kwaaddoeners, luk.
XXIII:39, strekten almede daarhenen. ‘Maar gelijk de eerste, alzoo wederstaat jezus ook de laatste van Satan's verzoekingen! Zijne vrijwillige gehoorzaamheid aan des Vaders wil bezwijkt niet!’
Ziet daar, Lezers! een kort overzigt van de voornaamste denkbeelden in dit geschrift. Wij herhalen het, er is wel het een en ander in, dat opmerking verdient; ook veel, dat den naam van nieuw met volle regt kan dragen. Den man, die zóó de ‘politiek’ van den Booze kan ontwikkelen en deszelfs verborgenste streken openlegt, verklaren wij voor een voortreffelijk Diplomaat, van wien, als hij woont, waar hij zijne ‘Tafereelen uit de Geschiedenis der Verzoekingen onzes Heeren door den Duivel’ (want ook dien naam draagt het boekje) heeft laten drukken,

{==130==} {>>pagina-aanduiding<<}
misschien veel partij te trekken ware; want waarlijk, die de staatkunde van Satan kan ontraadselen, kan het ook die der menschen, al nadert de laatste al zeer na aan die van den Vader der Leugenen! Badinage à part, (het onderwerp is er ook te ernstig voor) wij willen de door den Schrijver ontworpene ‘Schets van de doorgaande Leer der H. Schrift, betreffende het Rijk der Duisternis, waarvan de uitgave welligt later volgen zal,’ gaarne eens lezen, als verwachtende daarin geene minder stoute Hypothesen, dan die ons bij de lezing dezes Fragments meermalen een: si non è vero, è bene trovato afpersten. Als er dan echter wat meer betoog bij kwame, zulks zou ons niet hinderen.


Kalligraphische Voorschriften ten dienste der Scholen en ter zelfonderrigt. Iste en IIde Aflevering. Te Groningen, bij J. Oomkens. f : - 80.

In het Berigt voor deze Voorschriften gaat de Uitgever uit van het denkbeeld, dat men hier te lande, minder dan in Duitschland, Frankrijk, Engeland enzv., niet genoeg schijnt te denken, om, ter bevordering van het zoogenoemde schoonschrijven, doelmatige voorschriften te leveren, en hij heeft daarom deze Voorschriften in het licht doen verschijnen.
Daar de Uitgever zelf getuigt: ‘dan, hoeveel moeite wij ook deden, om de oorspronkelijke schriften juist op het steen te brengen, bleven er nog altijd gebreken ter verbetering over, en heerscht er, bij het eene schrift in eene mindere, bij het andere in eene ruimere mate, eene stijfheid, die de kenner ongaarne in kunstmatig geschrevene geschriften wil zien,’ enzv. mogen wij ons ontslagen rekenen, deze aanmerking te berde te brengen, die ons, op de eerste inzage, al aanstonds in het oog viel, en bepalen wij ons alzoo tot de Voorschriften zelve.
Met leedwezen zagen wij hierbij sommige onzer oude, gebruikelijke lettervormen door een buitenlandsch maaksel vervangen, met name de b, e, k, p, s, v, w en z in de gewone - en de A, C, F, G, H, I, K, L, V, W en IJ der kapitale letters, waaromtrent de Schrijver, bij vergelijking der Iste en 2de Aflevering, kennelijk andere beginselen schijnt

{==131==} {>>pagina-aanduiding<<}
gevolgd te hebben; iets, dat, onzes inziens, voor den leerling als nadeelig moet beschouwd worden.
Wij keuren, behoudens deze aanmerking, en in de hoop, dat volgende Afleveringen het eigendommelijke van de Nederlandsche lettervormen meer mogen doen kennen, dezen arbeid des Heeren t. maris geenszins verwerpelijk; maar geven hierbij tevens den verdienstelijken schrijver in overweging, meer spaarzaam met krullen en verouderde treksieraden van vogels, lieren en dergelijke pennekunsten te zijn, en voortaan de trekken, zoo als die, in de 2de Aflevering, bl. 5, aan de ij, en bl. 6 aan dezelfde letter, achterwege te laten. Teregt zegt de Heer boonekamp, in zijne, door de Maatschappij: Tot Nut van 't Algemeen, bekroonde Handleiding, § 20: ‘Bij dit schrift onthoude men zich van alle krullen of trekken, die niet volstrekt tot de zamenstelling der letters noodig zijn, en dus ook van alle zoogenaamde versieringen. Deze zijn te meer tegen den aard van dit schrift, daar, vermits de letters zelve grootstendeels uit fijne trekken bestaan, het onmogelijk is, om tusschen haar en de bijgevoegde krullen een zoodanig op zichzelf kenbaar verschil te maken, dat soms de duidelijkheid van het schrift niet zou verloren gaan. Daarenboven worden de overtollige krullen te regt voor smakeloos gehouden.’ (Zie ook de § 68, 105, 113, 114 en 134 a.) Wij zouden er, als opregte Vaderlanders, bijvoegen: dat onze Oud-Nederlandsche degelijkheid die sieraden gemakkelijk kan ontberen. Ook hier kenmerkt zich het ware door eenvoudigheid.
Het smart ons, de meeste der getalletters, op bl. 6, van wege derzelver stijve houding, te moeten afkeuren. De Heer maris zelf zal dezelve niet fraai kunnen noemen.
Ons is het echter aangenaam te zien, dat de lust, om de schoone Schrijfkunst in ons Vaderland weder tot vorigen luister te verheffen, meer en meer schijnt aan te wakkeren; en wij zouden ons verheugen, wanneer de Voorschriften, in 1832, door de Maatschappij: Tot Nut van 't Algemeen bekroond, door eene bekwame hand in 't koper gebragt, ten nutte der Schooljeugd, verkrijgbaar mogten gesteld worden.





Losse Bladen uit het groote Levensboek. Lektuur voor Nederlandsche Vrouwen en Meisjes. Door Mr. C.P.E. Robidé

{==132==} {>>pagina-aanduiding<<}
van der Aa. Iste Deel. Te Amsterdam, bij G.J.A. Beijerinck. 1833. In gr. 8vo. IX en 308 bl. f 3-40.

Te regt zegt de Schrijver in zijne Voorrede, dat deze zijne verhalen Archeologisch, Ideologisch, Pedagogisch, Mystagogisch noch Mythologisch zijn; dat hij niemands soort of trant van schrijven heeft trachten na te volgen, maar zeer ouderwets (gelijk hij nederig en schertsend zegt) zijnen eigenen weg bewandelt. Dit boek bevat (zoo als de Schrijver een weinig vroeger zich uitdrukt) geene gedrogtelijke voorstellingen van een niet te ontwijken noodlot, geene afgrijzen verwekkende nachtstukken, geene romantieke of fantastieke tafereelen; maar verplaatst ons in het dagelijksche leven, gelijk het is, niet zoo als de ontstelde hersenen van baardelooze Filozofen of het wijze Godsbestuur loochenende Schrijvers het in dezen tijd afmalen. Uit het eene en andere, meest van ontkennenden aard, mag men reeds afleiden, dat dit werk eene veelal nuttige en nergens schadelijke lectuur voor Nederlandsche vrouwen en meisjes kan opleveren. Intusschen, het romanlezend publiek verlangt billijk nog meer: het wil weten, of de verschillende, hier voorkomende, en met elkander in geenerlei verband staande verhalen, of kleine romans, tevens onderhoudend zijn; of er eenige intrigue in te vinden is; of de karakters der voorgestelde personen goed zijn geschilderd en volgehouden; of de stijl vloeijend en zuiver is, enz. Ook van deze zijde kunnen wij dit boek in het algemeen wel aanbevelen. Niet altijd zijn de karakters even goed geteekend; niet overal is de stijl onberispelijk; niet alle verhalen zullen evenzeer boeijen; den eenen zal dit, den anderen dat weder beter bevallen: maar niemand zal het boek, ook dán, wanneer hij de zedelijke strekking niet eens in aanmerking neemt, geheel onbevredigd ter zijde leggen. Voor onszelven beviel ons, onder deze verhalen, inzonderheid ook Michaela. Doch juist daarom hinderde het ons, op bl.
266, als model van goeden smaak ons iets te zien medegedeeld, dat ons althans voorkwam eene gezochte en kwalijk geplaatste geestigheid te zijn: want treffend en juist kunnen wij waarlijk dat proefje van mislukte kanselwelsprekendheid niet noemen. Bij eene Bevestigingsleerrede zou, namelijk, een grijs Evangelieprediker beweerd hebben, dat de Christenleeraar ten onregte met een' herder vergeleken wordt, daar de herder, in de zorg voor zijne kudde,

{==133==} {>>pagina-aanduiding<<}
slechts zijn eigenbelang behartigt; maar dat een predikant veeleer aan den herdershond gelijk is, die alle schapen der kudde met dezelfde trouw bewaakt, enz. In eene noot wordt herinnerd, dat het gronddenkbeeld van die Rede ontleend is van een' waardig' Fransch' Geestelijke. (Revue de Paris, Tom. V.) De Franschjes zullen die opmerking mogelijk zeer vernuftig hebben gevonden: wij voor ons staan in het denkbeeld, dat jezus, met even veel waardigheid als juistheid, zich nu eens het hoofd, dan weder den herder der schapen noemde, hetgeen volmaakt hetzelfde beteekent; maar zeer aanstootelijk zoude het ons zijn, als wij op den kansel hoorden, dat de Heer, even als een wachthond voor de kudde, alzoo voor de gemeente zorgt! Daar nu de reden, waarom die leeraar, bij den Heer robidé van der aa, de vergelijking van den Christenleeraar bij een' herder zoo goed niet vindt als die bij een' hond, op christus (het zij met eerbied gezegd!) althans niet minder toepasselijk zou zijn, daar ook Deze geenszins uit eigenbelang gehandeld heeft of nog handelt, staat het geval volkomen gelijk. Maar de Schrijver weet immers zoo goed als iemand, dat bij alle vergelijking de waardigheid en oegzaamheid van het beeld moet worden in acht genomen, en dat men ook geene vergelijking buiten het tertium comparationis mag uitbreiden: want zoo men alles in bijzonderheden uitpluist, dan geldt de regel: Omne simile claudicat. Het beeld van een' herder bezit waardigheid, omdat de herder meerderheid heeft boven de kudde. Gelijk het dus voegzaam is voor den Heiland, zoo is het vereerend voor den Leeraar. Het beeld van een' hond, daarentegen, is allezins stuitend voor het gevoel; het zou welligt, in een hekelschrift, geschiktelijk van
een' vervolgziek' Geestelijke kunnen worden gebezigd, die, bij de minste verdenking van onregtzinnigheid, den alarmkreet tegen dezen of genen aantreft. En wat nu de zwarigheid betreft, dat de herder uit eigenbelang zorge draagt; men behoort te begrijpen, dat de herder alleen in zijne bezorgdheid, niet in zijne beweegredenen, als zinnebeeld wordt gekozen; ja dat men eveneens zou kunnen zeggen, dat een hond nog veel minder overeenkomst met een' verzorger van geestelijke belangen heeft, vermits hij zonder eigenlijk redebeleid handelt, en slechts om den wil des meesters doet, waartoe hij was opgekweekt, enz. Doch wij willen dit alles niet verder uitbreiden, en herhalen liever, dat men altijd alleen moet letten op de waardigheid van het

{==134==} {>>pagina-aanduiding<<}
zinnebeeld en op het derde van vergelijking. Niemand ergert er zich aan, wanneer de Walsche Predikant zich noemt: pasteur à Amsterdam, à Leide, of waar het wezen moge; maar wie zou zich van lagchen kunnen onthouden bij het hooren van den titel: chien du troupeau des Chrétiens Réformés de l'église Wallonne à Amsterdam? - Deze aanmerking meenden wij in het belang van den goeden smaak te moeten maken. Het oordeel laten wij aan den Lezer, wien wij overigens dit werk welmeenend aanbevelen.





De stomme getuige van het menschelijk hart, in romantische Tafereelen. Door P.P. Roorda van Eysinga, thans, als Secretaris der Residentie Bantam, met verlof in Nederland. Te Amsterdam, bij J. van der Hey en Zoon. 1833. In gr. 8vo. VIII en 318 bl. f 3-30.

Dit onderhoudend en door den Heer eysinga tot verpoozing van ernstiger bezigheden geschreven werk behelst de lotgevallen van een' dukaat, die in onderscheidene handen geraakte, en nu gerekend wordt alles, wat hij bijwoonde, aan den lezer te verhalen. Veel menschenkennis spreidt de Schrijver ten toon, en onvoldaan zal niet ligtelijk iemand zijn boek uit de hand leggen. Wij wenschen dan ook, nog iets meerder van dien dukaat bij gelegenheid te vernemen, als waartoe de Schrijver zich de vrijheid heeft voorbehouden. Hier en daar viel ons echter eene aanmerking in, b.v. bl. 1 en vervolg., waar een Neger spreekt, alsof hij en zijne Medenegers tot de oorspronkelijke bewoners van Amerika behoorden; en bl. 48 en 49: doch hij kon niet nalaten op nieuw het oproerig tooneel zoude geopend hebben; eene zinsnede, die geen' den minsten zamenhang heeft, en aan de pen van den anders in proza zoo wél schrijvenden vervaardiger denkelijk in haast ontsnapt is. Zoo de Schrijver zijn werk van nog een boekdeel volgen laat, verlangen wij, dat hij zich eenigen meerderen tijd tot bepeinzing van het ter neder gestelde vergunnen zal.


Waarschuwend Onderrigt omtrent het Eenvoudig Onderwijs in de Christelijke Leer, opgesteld door de Heeren S.D. de

{==135==} {>>pagina-aanduiding<<}
Keizer, J.C. Fabius, I. Prins, J. Corstius en M. van Meteren. Predikanten bij de Gereformeerde Gemeente te Amsterdam. Iste en IIde Les. Benevens een Aanhangsel over de openbare Godsdienst door Z.H. van der Feen, Med. Doct. Och of alle het volck des Heeren Propheeten waren, dat de Heere Zijnen Geest over hen gave. Numeri XI:29. Te Amsterdam, bij j.h. den Ouden. 1833. In gr. 8vo. XII, 84 en 33 bl. f 1-10 c.

De Heer z.h. van der feen schijnt een beminnaar van Bijbelteksten (men vindt die bij zijn geschrijf op den titel, achter den titel, aan het hoofd der voorrede, overal), en wie zou dat misprijzen, mits dezelve oordeelkundig en van pas worden aangehaald? Lettende op Spreuk. XXVII:22, in aanmerking nemende Spreuk. XXVI:21, en gedachtig aan Spreuk. XXVI:
{== afbeelding 	==} {>>afbeelding<<}
    
, leggen wij de pen neder en het boeksken ter zijde.


Twee Bekeeringsgeschiedenissen. Te Groningen, bij M. Smit. 1833. In 12mo. 16 Bladz. f : - 10 c.

Een klein boeksken, maar van belangrijken inhoud. Wij wenschen hetzelve in veler handen. Met weinige woorden wordt te kennen gegeven, wat, in den Bijbelschen zin des woords, bekeering is. Twee korte, zeer goed geschrevene, verhalen dienen voorts ter opheldering der zaak. Wij zeggen met den Schrijver: Op deze vruchten der bekeering komt het alles aan; die ze in zijnen wandel vertoont, is bekeerd: was het (geschiedde het) zonder angst en benaauwdheid, het is er niet minder - met dezelve, het is er niet beter om. Op bl. 7 is pleegde in plaats van plagt eene taalfout, en betrachten op bl. 8, ofschoon het wel eens meer in den zin van beschouwen wordt gebruikt, klinkt in ons oor toch steeds als een Germanismus. Op bl. 13 reg. 2 van ond. staat mensch in plaats van musch.






Lord Byron, op het Eiland Grossa. Dramatische Cantate, in vier Afdeelingen. Door 
{== afbeelding 	==} {>>afbeelding<<}
    
 Meijer; Muzijk

{==136==} {>>pagina-aanduiding<<}
van J.B. van Bree. Te Amsterdam, bij L. van Es. 1833. In gr. 8vo. 24 Bl. f : - 30.

Even hoog als de muzijk van den verdienstelijken van bree werd geroemd, even laag viel men op den tekst. Rec. kent nog de eerste niet; maar de laatste is hem niet uit de hand gevallen. Die weet, welk eene hel het voor eenen Dichter is, uit den hemel der poëzij te worden gerukt door den Toonkunstenaar, om, ten gevalle van maat en toon, zijn schepsel als op het bed van Procrustes te moeten zien en helpen martelen, zal niet ligtelijk over een vaak deerlijk gehavend zangstuk een gestreng oordeel vellen. Wat hiervan zij in het onderhavige geval, is Rec. niet bewust; maar hij durft gerustelijk vragen, of b.v. regels als deze zoo verwerpelijk zijn:

‘God! neem dit hulkje in uwe hoede! 
Het drijft op uw genade alleen! 
Beschut het voor der golven woede, 
Stuur 't naar een' hulprijk' oever heen! 
Zie ons hier smeekende op U staren! 
Uwe almagt deed den storm bedaren, 
Uw liefde zien we in 't sterrenheer, 
Zij tintelt ons door hart en ader; 
Zie verder gunstrijk op ons neêr! 
Red ons, uw kindren, liefdrijk Vader! 
Vertrouwend stellen wij ons lot 
In uwe hand, weldadig God!’ 




Almanak voor Hollandsche Blijgeestigen, voor 1834. 4de Jaar. Te Amsterdam, bij Brest van Kempen. f : - 60.


Almanak voor Blijgeestigen, voor 1834. 9de Jaar. Te Amsterdam, bij Gebr. Diederichs. f : - 60.


Groninger Studenten-Almanak, voor 1834. Te Groningen, bij W. van Boekeren. f 1-60.


Nuttige en aangename Tijdkorter, enz. of Almanak voor 1834. Door A. Hazelhoff. 22ste Jaargang. Te Groningen, bij A. Hazelhoff. f : - 25.


{==137==} {>>pagina-aanduiding<<}

Niet alle bloemen ontluiken ten zelfden tijde, en niet alle Almanakken komen vroeg genoeg in het licht, om in ééne aankondiging begrepen te kunnen worden, blijkens het viertal, waarmede wij ons verslag van dezelve voor dit jaar besluiten, met voorbijgang van meerdere, ons niet of te laat geworden.
No. 1 getuigt van de vlijt en keurigheid des uitgevers, die thans in warmer luchtstreek, naar wij vernemen, zijne fortuin te gemoet gaat. Het proza-werk is niet van geest ontbloot. Luchtig en zonder aanmatiging gesteld, is alles voor blijgeestigen voldoende. Moesten wij kiezen, dan zouden wij aan: Niets de voorkeur geven. In het poëtische gedeelte treffen wij de namen van loots, moens, van someren (althans zijn naamcijfer), warnsinck, klijn, staring, foppe, van oosterwijk bruyn aan; en kan dan de verzameling van belang ontbloot wezen? De grijze van walré zal zich, vreezen wij, ergeren aan den Redacteur, die de voorletters van zijnen naam in het extempore (e.t.) heeft meenen te vinden, en die vergissing in den bladwijzer heeft herhaald. Wij wenschen den nieuwen uitgever, j.a.m.w. lesage ten broek, te Alkmaar, even veel smaak en geluk toe als zijn voorganger; dan zal dit jaarboekje niet in de kindschheid behoeven weg te sterven, maar nog lange tot verlustiging der Hollandsche Blijgeestigen strekken.
No. 2 kan wel niet in allen deele op gelijke waarde als zijn evengenoemde jongere broeder roemen, maar heeft toch ook veel, dat ter aanbeveling strekt. Ofschoon met mindere omzigtigheid bewerkt, om aanstoot te mijden, lazen wij de beschouwing van erasmus als Hekelschrijver met genoegen, en de bekende vertelling van daniël, die wij vroeger elders lazen, wekte bij herhaling onzen glimlach om het koddige der zamenstelling. De verzen dragen niet alle den stempel der kieschheid; maar, al ware het alleen om de Geestverschijningen op de oude Schans, door j. van oosterwijk bruyn bezongen en door een voldoend steendrukprentje toegelicht, koope en leze het publiek dit product van de onvermoeide pers der Gebr. diederichs.
No. 3 prijkt met het blazoen van vindicat atque polit op den titel, en bevat alles, wat de Groninger Student in een jaarboekje, te zijnen behoeve bijzonder geschikt, kan verlangen. De Geschiedenis der Akademie onder het Rectoraat van den Hoogleeraar ten brink, 1832-1833, is wél, en het laatste gedeelte voorzigtig gesteld, maar uit dat oogpunt

{==138==} {>>pagina-aanduiding<<}
beschouwd, zoo als oude Studenten de verschillen, die soms aan de Hoogeschool oprijzen, gewoon zijn te zien. Wij zwijgen liefst, en roepen allen, wien het aangaat, met vollen nadruk onze oud-vaderlandsche spreuk toe: Concordia res parvae crescunt. Behalve eenige niet onbelangrijke Aphorismen, bestaat het Mengelwerk geheel uit Dichtstukjes van meerdere en mindere waarde, kenneiijk door jongelingen gesteld, die zich oefenen, en die wij, tot uitspanning, gaarne de lier in handen zien nemen. De nabijheid van Duitschland zoo wel, als enkele provincialismen, geven eene eigendommelijke kleur aan dezen bundel, waarin ook Duitsche verzen schier noodwendig hunne plaats moesten vinden. Mogten wij kiezen, dan zou Mr. A.M. zeker de laatste niet zijn, ofschoon hij zoo laat zijn jure meo! uitspreekt. Wij weten niet, of de Heer G. in de Medicijnen studeert, maar zouden het bijna vermoeden aan het scherpe geneesmiddel, dat hij Heer Rimax toedient, daar zachtere niet hielpen; mogt het nog effect sorteren! helaas, wij wanhopen aan den patiënt! Het woeden der Cholera besluit op eenen somberen toon den arbeid der studerenden, maar niet de geheele verzameling, die, als bij verrassing, nog een Engelsch versje, The Butterfly, van Mevrouw bilderdijk inhoudt, als een proefje van eene kleine onuitgegevene verzameling van Dichtstukjes in vreemde talen van bilderdijk en zijne Gade, waarop wij de liefhebbers gaarne opmerkzaam maken.
No. 4 kost maar 25 centen, en alle waar is naar 't geld. De inhoud is bestemd en berekend voor den zoogenaamden Gemeenen Man, en, uit dit oogpunt beschouwd, geven wij den welmeenenden Tijdkorter gaarne en gratis eenen pas, om zijnen jaarlijkschen nederigen togt, zonder onkosten of oponthoud, te volbrengen.

No. II. Boekbesch. bl. 99. reg. 8. leze men: behoeft te doen blozen.
Bl. 49. reg. 3 en 6 v.o. staat laatste en eerste; dit moet juist omgekeerd zijn.








Brief van Do. B. van Willes aan den redacteur, rakende het verslag van het iets van en over J.L. Nijhoff.


{==139==} {>>pagina-aanduiding<<}

Aan den Redacteur der Vaderlandsche Letteroefeningen.

Mijn Heer!

Het verslag over het Iets aan en over j.l. nijhoff (No. 2 voor Febr. 1834. bl. 60-68.) heb ik, als zoodanig, met genoegen gelezen. Op deze wijze geloof ik, dat van senden behoort te regt gewezen te worden. Op bl. 62 vind ik de uitdrukking, ‘dat de Redactie der Godgeleerde Bijdragen den Heer nijhoff, naar het schijnt, aan van senden ter prooije gaf.’ (*) Tot zulk een vermoeden heeft die Redactie nimmer den minsten grond gegeven. Ziehier, wat er van deze zaak is. Do. nijhoff, die weet, dat hoogmoed achterdochtig maakt, had, opdat niemand bij van senden ten onregte in verdenking zou kunnen komen, aan zijnen vriend te Arnhem, Do. donkrr curtius, gemeld, dat hij eene beoordeeling van van senden's geschrijf verzonden had naar de Bijdragen, op eene wijze, dat geene geheimhouding werd geëischt. Van senden, over nijhoff's beoordeeling vergramd, vraagt in een' brief aan donker curtius, wien hij te houden had voor den steller dier beoordeeling - van herwerden te Groningen, of nijhoff te Gouda. Donker curtius had dus roeping, den laatsten te noemen, aan wiens oogmerk alzoo voldaan was. Doch hij vermaande tevens van senden, om aan nijhoff zelven te schrijven, en allen openbaren twist te vermijden. Het uitvorschen van den naam des beoordeelaars behoorde hiertoe ook alleen dienstig te zijn geweest. Maar het was van senden te doen om te verpletteren, en ziedaar nijhoff gehavend in een boeksken met gal geschreven! Den titel had de man nog anders kunnen laten drukken:

G.H. VAN SENDEN

tegen

J.L. Nijhoff.

Ofschoon dus de adelaar, bij gebrek van iets beters, schijnt vliegen te vangen, zoo is Do. nijhoff nog al rustig, en vreest den verscheurenden blik diens adelaars niet.

{==140==} {>>pagina-aanduiding<<}
‘Hebt gij het Iets aan en over mij van van senden reeds gelezen?’ (zoo schreef mij nijhoff, den 16 Januarij jl.) ‘Ik hoop het. - Ernstig en duchtig, maar niet in drift aan hem gelijk, wenschte ik, dat anderen hem de waarheid zeiden. - Ik zelf moet, meent tot hiertoe iedereen, zwijgen. Ik geloof ook, dat ik den mooriaan wasschen en den man meer en meer verbitteren zou. Deed ik het, ik zou hem Christelijk toespreken, en hem mijn leedwezen over zijn Onchristelijk handelen in dezen doen opmerken. Mijn oordeel komt hierop neêr. Het laatste gedeelte van zijn Iets is verdediging zijner meening, dat er Eeuwfeest had moeten gehouden worden, met beproeving, om mijne gronden voor het tegendeel te ontzenuwen. Had hij dit bescheiden gedaan en in de Godgeleerde Bijdragen geplaatst, dar zou wél geweest zijn. Ieder zou dan tusschen hem en mij kunnen kiezen; en, gewoon de meening van anderen te verdragen, zou het mij in geenen deele gehinderd hebben, dat hij, al was het dan ook niet mij, anderen van zijne meening overtuigd had. Maar de eerste helft is beneden alle kritiek; een waar schandaal voor den man zelven. Enkel razen, tieren en schelden; alles bewijs of van onverstand, of van boosaardigheid, of wel van beide. Men merkt aan hem, dat gekrenkte hooggevoelendheid hem tot eene razernij vervoert, zeer na grenzende aan krankzinnigheid.’
Nijhoff, ofschoon nu openlijk genoemd, heeft, zoo als men uit bovenstaanden kan opmaken, geene ergernis genomen aan de vermelding zijns naams door van senden. Ook dit strekt hem tot eere.
Met achting blijf ik
UEd. dw. Dienaar, b. van willes.


Lekkerkerk, den 4 Febr. 1834.






{==141==} {>>pagina-aanduiding<<}

Boekbeschouwing.

Twaalftal Leerredenen, door J.L. Nijhoff, Predikant te Gouda. Te Arnhem, bij P. Nijhoff. In gr. 8vo. XVI, 347 bl. f 3 - :

Ieder Leeraar heeft zijne bijzondere manier van prediken, waardoor hij zich onderscheidt van anderen. Deze verscheidenheid werkt buiten twijfel mede, om het goede vertier van zoo vele bundels Leerredenen te bevorderen, als er van tijd tot tijd onder ons in het licht verschijnen en met stichting gelezen worden. Wij vertrouwen, dat ook deze kanselarbeid van den Weleerw. nijhoff menigeen welkom zal zijn.
De eerste Leerrede, over 1 Petr. II:
{== afbeelding 	==} {>>afbeelding<<}
    
, is eene aanbeveling van het Rijk van christus. Eigenlijke verklaring van den tekst wordt niet gegeven. De Prediker neemt daaruit slechts aanleiding, om te spreken over het luisterrijk aanzien des Christendoms in de redelijke schepping Gods, en over het belangrijke nut, door hetzelve gesticht. Ten einde dit aanzien des Christendoms te doen opmerken, wordt gewezen op deszelfs Stichter, Beschermheer en onderdanen. Het belangrijke nut, in het tweede gedeelte geschetst, bestaat in de verbreiding van de kennis van God en zijnen Zoon, in de bevordering van naauwe, teedere verbindtenis van menschen onderling, en in de aangebragte vorming voor elken bijzonderen mensch, die er toe behoort. In de derde plaats wordt het Christendom voorgesteld, als onzer aller belangstelling, hoogschatting en bevordering waardig. Wij hebben deze preek, over het geheel, met genoegen gelezen, maar kunnen echter niet ontkennen, dat er enkele uitdrukkingen en wendingen in voorkomen, welke ons minder gepast toeschijnen. Om het luisterrijk uitwendig aanzien des

{==142==} {>>pagina-aanduiding<<}
Christendoms te doen opmerken, begint nijhoff eerst van deszelfs Stichter te spreken, doch oppert terstond de tegenbedenking: Maar hoe? is dat een man van aanzien, die, in een vergeten hoek, uit een veracht stedeken van het diep vervallen Joodsche land, te voorschijn komt? is dat een man van aanzien, enz.? Na eene reeks van vragen, op des Heilands geringheid naar de wereld betrekking hebbende, volgt het antwoord: Ja, Gel.! en toch een man van schitterend aanzien; aanzien, ook naar het uitwendige. Ik kon Hem noemen den Wonder-zoon van maria, wiens geboorte een Engel aankondigde, enz. Wij meenen, dat hier, en ook elders, de kunst van den Redenaar te zeer kennelijk wordt. Naar ons oordeel is het min gepast, jezus christus een' man van schitterend aanzien, ook naar het uitwendige, te noemen.
In de tweede wordt een onderwerp behandeld, dat verwant is met den inhoud der eerste, namelijk: Het Evangelie van onzen Heer, als Goddelijke waarheid zich aanbevelende aan verstand en hart. De tekst, II Petr. I:
{== afbeelding 	==} {>>afbeelding<<}
    
, wordt gerekend geene opheldering te behoeven. Na aangemerkt te hebben, dat Christenen ook nu elkander mogen toeroepen: Wij zijn geene kunstiglijk verdichte fabelen nagevolgd, wil nijhoff aanwijzen, hoe het Evangelie van onzen Heer, op de proef, echt, Gode waardig en den mensch alleen zaligmakende bevonden is. De punten, waarbij de Prediker te dien einde zich bepaalt, zijn deze: I. De Leer van jezus bevredigt het diepst denkend verstand. II. Zij klaart de donkerste raadsels der wereld op. III. Zij voorziet in de dringendste behoeften van het menschelijk hart. IV. Zij is het eenige, hetwelk duurzame waarde houdt voor den mensch, in welke omstandigheden ook geplaatst. Ap. petrus beriep zich daarop, dat hij en anderen zelve aanschouwers van de bovenmenschelijke grootheid des Zaligmakers geweest waren. De bijzondere gelegenheid, bij welke de leerrede werd uitgesproken, had buiten twijfel invloed op

{==143==} {>>pagina-aanduiding<<}
de behandeling. Hetgeen hier tot aanbeveling der Christelijke leer gezegd is, blijft echter waar en belangrijk, al schijnt dat alles dan ook niet eigenlijk in den tekst te liggen.
De derde heeft dit opschrift: Nog eene bijdrage ter versterking van ons geloof aan de voortreffelijkheid en het Goddelijk gezag van jezus, als Leeraar. De tekst is Luk. XIV:26. Nijhoff doet I. de waarheid (of noodzakelijkheid) en redelijkheid van dezen eisch opmerken. Dezelve wordt II. voorgesteld als een bewijs der voortreffelijkheid van jezus, als Leeraar, ja als eene bijdrage tot de bewijzen voor de Goddelijkheid zijner Leer, en III. aangedrongen als een leerzaam, beschamend, maar ook bemoedigend onderrigt. Men moet namelijk het bewijs hierin zoeken, dat eene leer, welke, in weerwil van zoo harden eisch, nogtans in korten tijd allerwegen belijders vond, door iets hoogers en Goddelijks zich aanprees aan de harten der menschen.
In de vierde, over Matth. III:13-17, wordt jezus' Doop voorgesteld als zijnentwege heilige verbinding, van Godswege plegtige inwijding, tot zijn werk. Wij hebben met veel genoegen gelezen, wat over dit moeijelijk onderwerp gezegd wordt.
De stelling, welke nijhoff in de vijfde, na korte toelichting van den tekst (Hand. VIII:1-8), ontwikkelt, is: Blinde Godsdienstijver, boosaardig woedende ten grieve van Gods ware vereerders, een middel in zijne hand ter verbreiding van het zuivere licht des Evangelies, tot bevordering van blijdschap en liefde. Dit bleek door alle eeuwen heen, vooral bij de vestiging des Christendoms en ten tijde van de Kerkhervorming, en ook de vele hedendaagsche woelingen van het Pausdom werken, in Gods hand, hetzelfde uit. Wij gelooven met den Goudaschen Leeraar, dat er onder de aanhangers van Rome blinde ijveraars zijn, die de zaak benadeelen, welke zij meenen te bevorderen; misschien doet men evenwel beter, sommige dingen zoo niet bij

{==144==} {>>pagina-aanduiding<<}
name te noemen op den predikstoel. Te regt wordt uit het gesprokene, onder anderen, deze les afgeleid: Wacht u voor zoodanigen Godsdienstijver. Gewisselijk, die denzelven in anderen verfoeit, moet toezien, dat hij zelf zich daaraan niet schuldig make. Nijhoff vermaant voorts: Maar vreest ook dien blinden Godsdienstijver van anderen niet. Neen, kleinmoedig vreezen zoude niet betamen; wij hopen, wij vertrouwen ook, dat uit den nacht van hedendaagsche woelingen vroeg of laat het heerlijkst licht daagt - wij wenschen, dat men steeds met nijhoff zal kunnen zeggen: de tijd der brandstapels en moordschavotten is voorbij - wij weten wel, dat eene regtbank van geloofsonderzoek verfoeid wordt door al wat redelijk denkt; maar wij zouden niet zoo stellig durven beweren: Spanje zelfs durft die niet herstellen. Aanhangers van Don carlos hebben immers, volgens de berigten der nieuwsbladen, reeds geroepen: Leve de Inquisitie! Wat Spanje doen durft, zoude men zien, zoo de partij der opstandelingen over die der Koningin mogt zegepralen. Het getal der redelijk denkenden is aldaar, en elders ook, nog zoo gering!
De invloed van zedeloosheid op Ongodisterij wordt in de zesde op eene zeer menschkundige wijze betoogd. De tekst is Ps. XIV:
{== afbeelding 	==} {>>afbeelding<<}
    
. De Dichter bedoelt zeker niet zoo zeer eigenlijke of opzettelijke Godverzaking, als wel ongodsdienstigheid, welke tot Ongodisterij kan leiden. De bekwame Prediker geeft hier belangrijke wenken ter waarschuwing.
Naar aanleiding van Luk. XVI:
{== afbeelding 	==} {>>afbeelding<<}
    
 stelt nijhoff in de zevende de voorzigtigheid van den wereldling den Christen voor ten beschamend voorbeeld. Om den geest van deze preek te doen kennen, deelen wij het volgende uit de toepassing mede: ‘Gij zegt, dat gij het licht lief hebt; gij stelt waarlijk prijs op Godsdienst, evangelisch Christelijk geloof, deugd en zaligheid; maar wat doet gij ter verkrijging van dezelve? Ach! het is maar al te waar; wij wachten den hemel

{==145==} {>>pagina-aanduiding<<}
te veel lijdelijk af; wij schijnen niet te kunnen of te willen begrijpen, hoe duidelijk jezus zelf het ons leert, dat ook wij daartoe het onze moeten doen, daartoe waken, strijden, bidden, ijveren en werken moeten, dag aan dag.’
De achtste, over I Sam. XV:22, is eene nabetrachting op het Avondmaal. Met bijzonder genoegen hebben wij deze preek gelezen, waarin met klem van taal de allezins belangrijke waarheid wordt aangedrongen, dat geenerlei uitwendige Godsdienstverrigting waarde bij God of voor onszelven heeft, indien het hart daaraan geen deel neemt, en dat gevolgelijk het vieren des H. Avondmaals dán eerst regt nuttig voor ons wordt, wanneer wij in den geest des Christendoms trachten te gehoorzamen en opmerken. Vooral ook stemt, naar ons oordeel, met den inhoud des Bijbels overeen, wat de Goudasche Leeraar aangaande den kruisdood des Zaligmakers zegt, waarvan de hoofdzaak hierop nederkomt: ‘Het is niet zoo zeer het storten van bloed, als zoodanig, maar veel meer de betoonde gehoorzaamheid van den Zoon van God tot den dood, ja tot den dood des kruises, welke den Heiligen en Regtvaardigen, Zijnen Vader, behaagde, welke Hemzelven zoo uitermate verhoogde, welke zondaren regtvaardigt en het leven geeft.’
Gods voorzienigheid, werkzaam in de voorkoming van vele nadeelige gevolgen onzer dwaasheden en zonden, wordt, naar I Sam. XXIX:
{== afbeelding 	==} {>>afbeelding<<}
    
, 7, beschouwd in de negende. Een niet gemakkelijk onderwerp. Over het geheel kunnen wij ons met het gezegde zeer wel vereenigen.
De tiende, over Luk. VI:
{== afbeelding 	==} {>>afbeelding<<}
    
, is eene waarschuwing tegen het jagen naar den lof van alle menschen. Een belangrijk woord, dat gelezen en herlezen verdient te worden. Ja, zoo is het; de goedkeuring, de lofspraak van allen kan men niet wel altijd behalen, dan ten koste van waarheid en deugd, met opoffering van eigene overtuiging en pligt, met verzaking van de beginselen van Godsdienst en zedelijkheid.

{==146==} {>>pagina-aanduiding<<}

Gods wijsheid in de zamenleving van goeden en kwaden op aarde, is het onderwerp der elfde, over Matth. XIII:30a. In de Inleiding wordt gezegd, dat de Gemeente van jezus op aarde niet is, wat zij wezen kon en moest, maar dat de Heiland zelf dit voorzien en voorspeld, of voorzegd, heeft. Na korte toelichtende omschrijving van den tekst, beschouwt nijhoff de zamenleving van goeden en kwaden op aarde, als een geschikt middel ter teregtbrenging van boozen; als een krachtig werkend voorbeeld ter waarschuwing van goeden; als de beste oefening in lijdzaam verdragen van onregt, en als eigenaardige opwekking, om het verlangen naar den hemel in ons te onderhouden en aan te kweeken. De toepassing is: Beklaagt u dan niet over die beschikking van God en onzen Heer. Vergeet nooit, dat ook de Christelijke maatschappij op aarde geenszins volmaakt is. Wij moeten ons niet te veel van de aarde beloven, maar ons hechten aan hooger genot; en: Denkt veel: eens komt er een tijd van scheiding van goeden en boozen. Hetgeen over elk dezer punten wordt gezegd, is belangrijk, zeer belangrijk. Wij zouden echter bij het behandelen van dezen tekst liever een ander plan gevolgd hebben. Het verbod van uitwieden is hoofdzaak in de gelijkenis. Men kon ligt tarwe voor onkruid aanzien, of uit onvoorzigtigheid tarwe met onkruid uittrekken, of ook door ontworteling den groei der tarwe benadeelen. Hierom moesten beide staan blijven tot aan den oogst. Dan zou blijken, wat in de schuur gebragt behoorde te worden.
Gods hoede over waarheid, godsvrucht en deugd, wordt, naar aanleiding van Ps. CXXI:4, in de twaalfde voorgesteld. Tijdsomstandigheden hadden buiten twijfel invloed op keuze van tekst en wijze van behandeling. De leerrede werd den 29 Aug. 1830 uitgesproken. Wat de Dichter van oud Israël zegt, past nijhoff op allen toe, die waarlijk godsvrucht en deugd voorstaan. Als bewijzen hiervoor worden genoemd de aard van God, de geschiedenis der Menschheid naar den Bijbel, die der

{==147==} {>>pagina-aanduiding<<}
Christelijke Kerk, ook die van ons Vaderland, nevens menige bijzondere ervaring. Ter toepassing wordt aangedrongen, dat de overdachte waarheid ons moet vervullen met hartelijke belangstelling in datgene, waarin de hooge God het meeste belang stelt, met heiligen ijver voor elke waarlijk goede zaak, als de zaak van God, met kloeken moed in het doen van het aanbevolene, en met rustig vertrouwen op God. In dat gedeelte, hetwelk op de geschiedenis onzer dagen betrekking heeft, komen vrij sterke uitdrukkingen voor. Hoe waar de zaak ook zijn moge, wij hooren echter in eene Christelijke vergadering niet gaarne met zoo vele woorden gewagen van losgebarsten oproer, door Jacobijnsche vrijgeesterij en Jezuitsche list gestookt. Men zoude van den tekst ook gebruik kunnen maken, om te doen opmerken, dat God, die niet sluimert of slaapt, wijze bedoelingen moet hebben, waarom het kwade wordt toegelaten. De Weleerw. nijhoff geeft trouwens ook wenken dienaangaande. Naar onze meening wordt echter te veel van de verkeerdheid der vijanden, te weinig van de pligten der hoorders zelve gesproken.
Wij durven dezen bundel Leerredenen, ofschoon wij hier en daar eene enkele aanmerking maakten en misschien nog meerdere zouden kunnen maken, met volle ruimte ter lezing aanprijzen. Voor verstand en hart beide vindt men hier gepast voedsel. Dat zulke preken begeerd worden, houden wij voor een goed teeken, en bevorderen hierom ook gaarne de verspreiding.
De stijl is doorgaans duidelijk, vloeijend, deftig, niet zonder nadruk, gepast voor de zaken, die behandeld worden. Hier en daar nogtans meenen wij eene enkele onnaauwkeurigheid opgemerkt te hebben. Onderscheidene malen staat: even daardoor, in plaats van: juist daardoor. Bl. 134 behoort gelezen te worden: Dien wondergeest bezit onze leeftijd niet meer; niet: Die wondergeest enz. Bl. 161 moet opsporen tot alle goed zijn: aansporen tot enz. Nadat bl. 162 was aangemerkt, dat jezus van alles winst wist te trekken voor de uitbrei-
{==148==} {>>pagina-aanduiding<<}
ding zijner leer, volgt onmiddellijk: Ja, Hij verstond in nadruk die groote kunst, om van alles partij te trekken, enz.; de uitdrukking is zeer gewoon in het dagelijksch leven, maar wilde ons juist hierom niet regt bevallen te dezer plaatse. Voorts houden wij voor drukfouten: aartsgezinden, stil vergetenen burger, den ontvangst, gelt, den leugen, enz.






De Dweeper. Een woord aan allen, die de waarheid liefhebben. Door M.T. Laurman, Pred. te Oosterlittens. Te Franeker, bij G. Ypma. 1833. In gr. 8vo. X en 100 bl. f 1 - :


Laat ons de waarheid in liefde betrachten, met het oog op God en den Hemel! Eene stichtelijke en vertroostende Toespraak aan die Leden van onze Hervormde Kerk, welke geheel ten onregte met den naam van Dweepers bestempeld worden. Te Franeker, bij G. Ypma. 1833. In gr. 8vo. 15 Bl. f : - 20.


Vriendelijke Raadgevingen aan mijne Medechristenen in de Hervormde Kerk in Nederland. Te Groningen, bij W. Zuidema. 1833. In gr. 8vo. 67 Bl.: - 50.


Een woord ter behartiging bij de tegenwoordige twisten en verdeeldheden in de Hervormde Kerk van Nederland. Door J.J. le Roy, Predikant te Oude-Tonge. Te Rotterdam, bij Wed. van der Meer en Verbruggen. 1833. In gr. 8vo. 32 Bl. f : - 40.


Wien zult gij gelooven, den Mensch of God? Ter overweging voorgesteld aan allen, die de waarheid liefhebben, enz. Te Groningen, bij M. Smit. 1833. In 12mo. 12 Bl. f : - 5 c.

Wij voegen deze stukjes bijeen, omdat ze op dezelfde zaak betrekking hebben. In eene Ringsvergadering hield

{==149==} {>>pagina-aanduiding<<}
de Weleerw. laurman ten jare 1831 eene Voorlezing over den waren aard, de oorzaken en eenige verzachtingsmiddelen der Godsdienstige Dweepzucht, vooral in de provincie Friesland. Het aanschouwen van den verbazend snellen(?) voortgang der dweeperij deed den Schrijver in 1833 besluiten tot de uitgave.
Op bl. 2 vinden wij al aanstonds eene en andere uitdrukking, welke, naar ons oordeel, de vereischte juistheid niet heeft. Te regt roemt laurman hier de onvergelijkelijke Godsdienstleer onzes Heeren J.C., maar voegt er bij, dat zij verre ontaard is door den adem der dweeperij. De leerbegrippen en de leervormen der menschen kunnen veranderen, maar de leer zelve van jezus verandert geenszins, en kan derhalve, eigenlijk gesproken, niet ontaarden door dweeperij. Voorts erkennen wij gaarne met laurman, dat velen te onregt dweepers genoemd worden; maar wij zien niet, hoe de Schrijver, als reden of grond der voorgaande stelling, onmiddellijk kan laten volgen: want daar is eene goede en eene kwade dweeperij, De goede dweepers blijven immers toch altijd ook dweepers. Ten bewijze, dat er eene goede dweeperij is, noemt laurman den dichter, kunstenaar, schilder enz. Maar, zegt hij, zij allen dweepen meestal ten goede. Zoo dweepe dan ook vrij, in eenen goeden zin, elk leeraar van de Godsdienst van Christus met het edel kleinood der genade, enz. En als in éénen adem wordt er bijgevoegd: Want het is voorwaar geen dweepen, als men met hartelijken ernst de leer onzes Heeren gelooft, belijdt en beleeft. Regt zoo, dat is geen dweepen; maar des Schrijvers redenering gaat mank: Daar is eene goede dweeperij; gelijk de dichter en kunstenaar, zoo dweepe dus vrij de Christenleeraar; want dat is voorwaar geen dweepen, enz. Bij een onderwerp van dezen aard komt het vooral op juiste onderscheiding en duidelijke
bepalingen aan, welke hier gemist worden. Ofschoon er veel goeds en waars gezegd wordt, heeft echter laurman in de behandeling van het eerste punt, althans naar ons oordeel, minder ge-
{==150==} {>>pagina-aanduiding<<}
lukkig mogen slagen. Beter bevalt ons, wat onder de oorzaken der godsdienstige dweepzucht is opgegeven, alhoewel wij ook hier geenszins in allen opzigte met den Schrijver ons kunnen vereenigen. De hoofdoorzaken zijn, volgens laurman, het volkskarakter, de opvoeding en levenswijze, de omstandigheid der tijden, onkunde en waanwijsheid, verkeerd toegepaste systematische begrippen, zwaarmoedig gevoel van zonde. Wij zouden hier minder hechten op der Friezen stijfheid van aard, onbuigzaamheid van karakter, gehechtheid aan het oude, en vooroordeel tegen het nieuwe. Wanneer men in aanmerking neemt, dat het kwaad, waartegen laurman ijvert, sedert vele jaren, aan sommige streken van Friesland meer bijzonder eigen is, moet men aan andere oorzaken denken, die krachtiger werken. En toonen de Friezen zich in het algemeen wel zoo zeer gehecht aan het oude, als soms wordt voorgegeven? Daar is b.v. het Grietenij-bestuur - men zegt, dat zekere lieden ook al der Friezen gehechtheid aan het oude tot voorwendsel hebben genomen, om Z.M. den Koning te bewegen tot het bewilligen in zoodanige instelling; en evenwel klaagt en mort de landman over dit oude. Gelijkstelling met andere provinciën zou blijdschap verwekken. - Als eene tweede oorzaak van dweeperij wordt genoemd de opvoeding der jeugd; en het lijdt geen twijfel, of dezelve heeft vermogenden invloed op denkwijze en stemming des gemoeds, ook in rijperen leeftijd. Met eenige verwondering lazen
wij echter, bl. 14: ‘Van de schoolmeesters, of, naar hunnen hedendaagschen titel, van de onderwijzers der jeugd, mag ik hier naauwelijks spreken; want hunne, nu niet meer godsdienstige, maar bijna geheel zuiver burgerlijke bestemming, welke, naar mijne schatting, onder de slechte teekenen van onze eeuw behoort, schrijft hun voor, om weinig of niet te spreken van de Godsdienst, en vooral niet van eenige bijzondere leerstellingen der Christelijke Godsdienstleer.’ Het laatste moge waar zijn, en wij keuren dit zeer goed; maar het eerste? Zonder het leerstel-
{==151==} {>>pagina-aanduiding<<}
lige, waaromtrent verschil is, op school te behandelen, kan immers de onderwijzer of schoolmeester (zoo als laurman liever schijnt te willen) eene godsdienstige of echt Christelijke strekking aan het onderrigt geven; en dit is geenszins verboden. De Schrijver meent, dat men, door de kracht der schoolsche opvoeding alzoo te ontzenuwen, eene wijde deur heeft opengezet, aan de(n) eene(n) kant voor het ongeloof, in het midden voor de koele onverschilligheid, en aan het einde voor de dweeperij. Wat het laatste betreft, merken wij alleen aan, dat sterke overhelling tot dweeperij in eenige streken van Friesland van veel vroegere dagteekening is, dan de invoering van verbeterd schoolonderwijs. In de Voorrede, bl. VII, spreekt laurman van dweepers, als ook doorgaans tot de minst zedelijke, de onverstandigste of onbeschaafdste volksklasse behoorende. Deze zullen dan toch wel niet door het hedendaagsch onderwijs bedorven zijn? De Schrijver zegt in Noot 15: ‘Maar wanneer geene Belgische banden ons meer zullen vastknoopen aan de valsche inzettingen van
Rome's stoel der opperheerschappij, dan zal de hemelsche geest der Christelijke
opvoedingsleere ook wederom tot onze vaderlandsche kweekscholen doordringen.’ Wat hier bedoeld wordt, begrijpen wij niet regt. Heeft dan de vereeniging met België dat kwaad veroorzaakt, waarover laurman hier klaagt? en waren de schoolmeesters van den ouden stempel zoo bijzonder geschikt, om echte godsdienstigheid te bevorderen? Of wil laurman den Katechismus weder op de scholen ingevoerd hebben?... Wij meenen, dat onkunde, verwaarloosde opvoeding, het ontbreken van een' regt Christelijk godsdienstigen geest bij de ouders hier meer in aanmerking hadden moeten komen. Wat over de leeraars gezegd wordt, is waar. Enkelen, vooral die weinig werk van de studiën gemaakt hebben, schikken zich naar den smaak der zoogenaamde vrome schare en geven voedsel aan dweeperij. De Schrijver spreekt hier ook nog van de gewone levenswijze onzer landgenooten, d.i. der Frie-
{==152==} {>>pagina-aanduiding<<}
zen: ‘Doorgaans,’ zegt hij, ‘ziet gij onze landen stadlieden een afgezonderd (geïsoleerd) leven leiden.’ Men is dus in Friesland minder uithuizig, dan elders; en wie zou dit niet prijzen? Maar, zegt laurman, ‘wie weet niet, hoe zoo eene eenzame stilte, gelijk aan die der kloostergewelven, juist geschikt is, om stille, dweepachtige en geheimzinnige overpeinzingen te begunstigen?’ Die vergelijking met de stilte van donkere kloostergewelven is, naar ons oordeel, al zeer ongelukkig aangebragt. Zoo akelig somber hebben wij het in Friesland nooit gevonden. De Schrijver maakt te dezer plaatse ook nog de volgende aanmerking: ‘Misschien mag men hierbij het harde en onverduwbare voedsel, hetwelk sommige onzer landgenooten bijna dagelijks gebruiken, niet vergeten; want door
eene ziekelijke verstopping der ligchaamsvaten (sic?) wordt de geregelde werking der hersenen belet.’ Wat of die dweepers in Friesland dan toch wel eten? ‘Aardappelen!...’ roept wijlen Vader bilderdijk ons toe. - Hetgeen van den invloed der tijdsomstandigheden wordt gezegd, moet zeker in aanmerking komen. Vreemd echter klinkt het, dat een Christenleeraar hier spreekt van bijgeloovige vereerders der hoog verhemelde Godin der Dweeperij. Belangrijk is, wat laurman schrijft aangaande het voormalig verblijf der Labbadisten in Friesland. - Doch wij zouden te uitvoerig worden, zoo wij het geheele stuk op deze wijze wilden doorloopen. Kunnen misschien de ergernissen, die bij het stemmen der Floreenpligtigen wel eens plaats hebben, ook voedsel aan dweeperij geven?
De Schrijver handelt in de derde plaats over eenige voorname genees- of liever verzachtingsmiddelen dezer gevaarlijke kwale. En hier wordt veel gezegd, dat allezins behartiging verdient. Wij zeggen uit volle overtuiging met laurman, dat er geene betere leerschool voor onze Christelijke jeugd is, dan de Katechizatie. De Leeraar kan veel doen, om eenen echt Christelijken geest bij het aankomend geslacht te bevor-
{==153==} {>>pagina-aanduiding<<}
deren. Maar, is dit onderwijs bij elke Gemeente reeds, wat het zijn kan en zijn moet? Wij meenen te mogen twijfelen. Zeer gegrond is, naar onze gedachten, des Schrijvers aanmerking op het Synodale besluit van 20 Julij 1830, waarbij aan de leeraren eene door den geheelen jaarkring voortgezette katechizatie werd voorgeschreven. Wij zijn ook van oordeel, dat de Heeren, die zulke bevelen gezagvoerende oplegden, den staat en de betrekking van vele Gemeenten op het platte land niet genoeg kennen. Het is waar, wat laurman schrijft: ‘Na eenigen stilstand worden de katechizatiën met hooger vlijt en meerder aandacht waargenomen. Zoo komt er toch eenmaal in het jaar nieuw leven in ons onderwijs.’ - Verscheidene niet onbelangrijke aanmerkingen, die van belezenheid getuigen, zijn achter deze Voorlezing gevoegd.
De ongenoemde Schrijver van het tweede stukje betoogt, I. dat vele leden der Hervormde Kerk te onregt met den naam van dweepers bestempeld worden. Wij gelooven het ook. Niet alles is dweeperij, wat menigeen daarvoor houdt. Wij stemmen het toe, dat men hoogmoedige en waanwijze huichelaren, die slechts uiterlijk de gedaante der godzaligheid aannemen, inderdaad zoude prijzen, als men hen dweepers wilde noemen. Wij meenen echter, dat op het dilemma bl. 7 nog al iets aan te merken zou zijn. Die gevolgtrekking gaat niet door. De Schrijver laat II. eenige broederlijke raadgevingen en opwekkingen volgen, welke gerigt zijn tot zoodanige leden der Kerk, die men dikwerf te onregt dweepers noemt. Het zijn woorden des vredes en der liefde. Beknoptheid, duidelijkheid van stijl en helderheid van begrippen strekken ter aanbeveling van dit stukje. Gemoedelijke ernst en wijze gematigdheid kenmerken hetzelve. - Behalve eenige drukfouten, is, bl. 12, zonder onderlaten, in plaats van zonder ophouden, een Germanismus.
Het derde stukje, insgelijks van een' ongenoemden, verdient evenzeer gelezen en deszelfs inhoud behartigd

{==154==} {>>pagina-aanduiding<<}
te worden. De punten zijn: I. Vriendelijke raad tegen scheuringen en verdeeldheden in en om de Godsdienst; II. - tegen het overdrijven in de Godsdienst; III. - tegen het geven van ergernissen in het Christendom; IV. - aan sommige Leeraars van de Godsdienst in de Hervormde Kerk; V. - aan de Leeraars in onze Hervormde Kerk in het algemeen. De Schrijver, een lidmaat der Kerk, schijnt in Friesland te wonen, en bijzonder deze provincie te bedoelen, blijkens bl. 18, 22 en 31. Met veel genoegen lazen wij deze raadgevingen. Men vindt hier menigen belangrijken wenk, ook tot noodige verbetering in het Kerkgenootschap - onder meer anderen dezen: Ja, hoe meer onze Hoogescholen kweekscholen zijn van godsvrucht en deugd, vooral in de theologische faculteit, zoo veel te meer heil wij ons daarvan voor onze Hervormde Kerk in de toekomst beloven mogen. Ach! men bedenke toch, dat het lot van geheele Gemeenten veelal afhangt van eenen jongeling, die zoo kersversch van de Akademie komt, in het prilste van zijne jeugd. Wij kunnen ons echter niet geheel vereenigen met alles, wat de Schrijver over het voorlezen der preken aanmerkt.
De Weleerw. le roy, die mede ter voorkoming van meer kwaad iets wilde toebrengen, geeft, bl. 7, den wensch te kennen, dat men, bij deze verdeeldheid (in de Hervormde Kerk), van wederzijde den invloed niet voorbijzien moge van dien onzigtbaren vijand, die als de hoofdbewerker van al dit verkeerde is aan te merken. De Schrijver tracht, naar zijne wijze van zien, mede te werken tot behoud of herstelling van den lieven vrede in de Kerk. Te dien einde scheen het noodig, de oorzaken der verdeeldheid na te sporen, en daarin met alle onpartijdigheid te werk te gaan. De bekrompenheid van zekere lieden wordt door le roy afgekeurd, doch tevens te kennen gegeven, dat er in de uitlegkunde geene vorderingen te maken zijn, waardoor de waarheid in een ander licht zou kunnen verschijnen. Vanhier dus bezwaar tegen bosveld en

{==155==} {>>pagina-aanduiding<<}
anderen, ook tegen den geest der Tijdschriften in ons Vaderland. Maar van der kemp heeft de Eer der aangerande Vaderlandsche Kerk verdedigd tegen ypey en dermout. Het besluit der Synode van 1816 draagt de goedkeuring des Schrijvers niet weg. Men helt te veel tot de Remonstranten over. Evenwel ware misschien toch eenig verschil van leerstellige inzigten te verdragen, wanneer het wederzijds te doen is om de hoofdzaak, bevordering van een regt werkdadig Christendom. Volgens le roy komt de leer der Vaderen geheel met den Bijbel overeen, en mag men daarvan dus in geenen deele afwijken. - Dit zij genoeg, om den geest van dit boeksken te doen kennen! ...
Het laatste, een stukje van vijf centen, bevat, in twee kolommen naast elkander, eene reeks van menschelijke stellingen en van Bijbelsche gezegden. Een herdruk in hetzelfde jaar bewijst den aftrek. Voor eenvoudigen is het ook regt geschikt.





Dissertatio historico-medica inauguralis de Physiologia Veterum, quam - pro gradu Doctoratus - publico ac solemni examini submittit Gozewinus Janus Loncq, C.J. fil., Scidamo-Batavus, ad d. XVI Decembris 1833. Roterodami apud Viduam van der Meer & Verbruggen. 1834. 8vo. majori, 202 pagg.

In de maand November des jaars 1832 verscheen te Leyden eene Akademische Dissertatie van den Heer f.z. ermerins, ten betooge, dat de Hippocratische Leer en Geneeswijze van de Prognostica der Asclepiaden haren oorsprong hadden ontleend; een meesterstuk, hetwelk om deszelfs diepe geleerdheid en uitmuntende bewerking niet alleen in ons land bij deskundigen hoogen lof verwierf, maar ook in buitenlandsche tijdschriften naar waarde is vermeld en geprezen geworden: en nog is het volgende jaar niet geëindigd, of een andere uitmuntende Kweekeling der Leydsche Hooge-
{==156==} {>>pagina-aanduiding<<}
school handhaaft weder haren alouden roem in het vak der klassieke geleerdheid, en weet dezelve insgelijks aan de beoefening der Geneeskunde dienstbaar te maken. En wat men dan ook in onze dagen tegen dezelve moge hebben ingebragt, welke uitvallen onkunde of oppervlakkige geleerdheid zich tegen de beoefening der oude Letterkunde, als voor eenen Geneesheer overtollig, moge veroorloofd hebben, de Heer loncq toont met de daad zelve, dat de Hoogleeraar paradijs te regt geschreven heeft, Opusc. Academ. pag. 151: ‘Una cordatiorum omnium vox est, Graecae Latinaeque linguae studium, et quod cum hoc conjunctum est, humaniorum quoque literarum studium, uti apud omnes liberaliter erudiendos, ita apud futuros Medicos plurimum valere debere.’ - Trouwens, muretus had reeds gezegd: ‘Turpe sit studia si ad emolumentum tantum, non vero etiam ad ornamentum dirigantur.’
Wij houden het er dan ook voor, dat de Heer loncq der geleerde wereld eene wezenlijke dienst bewezen heeft, daar hij ons door dezen waarlijk Herculischen arbeid eene uitmuntende bijdrage tot de Geschiedenis der Geneeskunde geleverd heeft, welke van de geleerdheid des jeugdigen Schrijvers getuigt, en van de stalen vlijt, welke tot zulk eene onderneming gevorderd wordt, geene geringe waarde ontleent. Ook deze Akademische Dissertatie behoudt, even als die van den Heer ermerins, boven vermeld, eene wezenlijke en steeds duurzame waarde, en behoort dan ook geenszins in het lot der vergetelheid te deelen, hetwelk aan vele dergelijke schriften zoo dikwijls te beurt valt.
De Schrijver koos tot onderwerp de leer der Ouden met betrekking tot de Physiologie of Natuurkunde van den Mensch. Een uitgebreid veld voorwaar, en hetwelk de Heer loncq, die in het eerst het voornemen had opgevat, om zich alleen tot de Physiologie van Galenus te bepalen, niet zoude gekozen hebben, ware het niet, dat zijn geleerde Leermeester c. pruys van der hoeven hem, blijkens het voorberigt, geraden had,

{==157==} {>>pagina-aanduiding<<}
den oorsprong der Physiologie in de scholen der Wijsgeeren vóór Hippocrates, dan de leer van Plato te dezen opzigte, daarna die der Hippocratici of eerste opvolgers van Hippocrates, vervolgens die van Aristoteles, en eindelijk die van Galenus uit derzelver schriften na te sporen. Deze raad behaagde den Schrijver wel; maar de moeijelijkheid der taak schrikte hem af: hij sloeg echter handen aan het werk, en volbragt het met roem.
Deze Verhandeling is in twee voorname of hoofdafdeelingen gesplitst. De eerste behandelt de Geschiedenis der Physiologie van de vroegste tijden der Wijsbegeerte af tot aan den tijd van Galenus, en is wederom in vijf hoofdstukken verdeeld, waarvan het Iste aan den oorsprong der Physiologie in de scholen der Wijsgeeren vóór Hippocrates wordt toegewijd. In dit hoofdstuk komen weder vier onderafdeelingen voor, waarin de Schrijver spreekt, 1o. over de Jonische school, 2o. over Pythagoras en de Pythagoristen, 3o. over Alcmaeon, Empedocles en Anaxagoras, 4o. over de Eleatische school. Het IIde hoofdstuk bevat de Physiologie van Plato. Het IIIde handelt over de Hippocratici en andere beoefenaars der Dogmatische Geneeskunde. Het IVde spreekt over Aristoteles. Het Vde is wederom in verschillende deelen gescheiden, en handelt over de lotgevallen der Physiologie van de tijden van Aristoteles af tot op dien van Galenus; en hier handelt de Schrijver, in drie onderafdeelingen, 1o. over Herophilus en Erasistratus, 2o. over de Stoïcijnen, 3o. over den toestand der Physiologie na de verplaatsing van den zetel der Geneeskunde en der overige kunsten en wetenschappen, en alzoo § 1 over Asclepiades en § 2 over de Pneumatici.
In de tweede hoofdafdeeling komt nu de Heer loncq aan de Physiologie van Galenus, en spreekt in het Iste hoofstuk over Galenus en deszelfs leeftijd, in het IIde over de beginselen der Physiologie van Galenus; § 1. over de Grondstoffen en Temperamenten, § 2. over de natuurlijke hoedanigheden. In het IIIde over dat gedeelte der Physiologie van Galenus, hetwelk over het groeijende

{==158==} {>>pagina-aanduiding<<}
leven des menschen handelt, en 1o. over de spijsvertering, de voeding en afscheiding, 2o. over de verrigtingen van het hart, de ademhaling en de stem. In het IVde over hetgeen Galenus heeft geleerd aangaande het dierlijk leven van den mensch, en wel 1o. over de hersenen en zenuwen, 2o. over de zintuigen, 3o. over de beweging. In het Vde over Galenus' leer met opzigt tot de voortteling; waarna het geheel met eene korte beoordeeling besloten wordt.
Wij hebben den rijken inhoud dezer Verhandeling in deszelfs geheel opgegeven, opdat het blijken mogt, wat men hier zoeken moet, maar ook, wat men er vinden kan; vooral ook, opdat de verbazende arbeid, aan dit geschrift besteed, eenigzins gekend en gewaardeerd worden moge. Wanneer wij toch nagaan, hoe duister en verward de begrippen der oude Wijsgeeren omtrent de natuurkundige wetenschappen waren; wanneer wij ons herinneren, hoe donker en onbestemd dikwijls hunne voordragt was, dan voorzeker gevoelen wij al de waarde van dezen arbeid, welke juist alleen en bij uitsluiting uit deze oude Wijsgeeren en hunne verwarde begrippen moest worden zamengesteld. Maar nog moeijelijker wordt deze taak in ons oog, wanneer wij bedenken, hoe sommigen dezer Wijsgeeren met opzet duister wilden zijn, en zich bevlijtigden, om hunne leerstellingen onder duistere bewoordingen voor te dragen. Bekend toch is in dit opzigt Pythagoras, vele van wiens gezegden even zoo vele raadsels zijn, en, om thans van den zoo uiterst moeijelijken Timaeus van Plato en andere hier voorkomende schriften niet te spreken, zoo zij het genoeg hier te herinneren, hoe men verhaalt, dat Socrates, het geschrift van Heraclitus lezende, hetwelk deze over de natuur der dingen geschreven en in den tempel van Diana te Ephese nedergelegd had, gezegd zoude hebben: Δηλίου δεῖται κολυμβητοῦ εἰς τὸ μὴ ἀποπνιγῆναι ἐν αυτῷ.
Niettegenstaande deze moeijelijkheden, is deze Akademische Verhandeling uitmuntend bewerkt: overal

{==159==} {>>pagina-aanduiding<<}
heerscht orde, duidelijkheid en beknoptheid, welke laatste vooral bij eenen arbeid van zulk eenen omvang gevorderd werd. Somtijds echter weidt de geleerde Schrijver over betwiste punten breedvoeriger uit, en het is vooral daar, waar hij ons bijzonder bevallen heeft. Men leze b.v. bladz. 11-15, waar hij over Alemaeon handelt, en bladz. 168 en volgg., waar hij teregt ontkent, dat Galenus zich zuivere begrippen aangaande den omloop van het bloed zoude gevormd hebben. Ook wij willen niets onttrekken aan de lofspraak, door. den Schrijver aan Galenus en zijn vernuft op bladz. 133 gegeven; wij erkennen 's mans verdiensten, vooral in zijnen tijd, waarin de echte Hippocratische leer zoo geheel verbasterd en bedorven was; maar desniettemin hebben wij ons altijd verwonderd, dat zijn stelsel, zoo vol hypothesen en spitsvindigheden, en hetwelk, gelijk hecker teregt aanmerkt, den waarnemingsgeest der Artsen verlamde, voo vele eeuwen is in stand gebleven en als het hoogste gezag gegolden heeft, en overdreven vinden wij daarom ook het getuigenis aangaande hem van den Epigrammatist Anthol. Planud. IV. 270:

Ἠν χρόνος, ἡνίκα γαῖα βροτοὺς διὰ σεῖο, Γαληνέ, 
δέχνυτο μὲν θνητοὺς, ἔτρεϕε δ᾽ἀθανάτους, 
χήρευεν δὲ μέλαθρα πολυκλαύτου Ἀχέροντος, 
σῇ παιηονίῃ χειρὶ βιαζόμενα. 


De stijl, eindelijk, van dit uitmuntend geschrift is vloeijend en gemakkelijk, de Latiniteit doorgaans zuiver en klassiek. Er heerscht echter in dezelve eene zekere losheid, welke men wel eens met den naam van grata negligentia bestempelt, en die van de bedrevenheid van loncq ook in deze taal getuigt, maar die hem ook somtijds kleine onnaauwkeurigheden deed begaan. Wij willen eenige weinige aanhalen:
Op bladz. IX der voorrede, en op bladz. 15, 25, 91 en 151, lezen wij quamvis met eenen indicativus verbonden, in plaats van met den subjunctivus.
Bl. 39. r. 16. staat, suppeditaret, voor suppeditaturus erat.

{==160==} {>>pagina-aanduiding<<}

Bl. 41. r. 7. staat comitaret, liever comitaretur.
Bl. 55. r. 15. staat quum autem occurrant verba, quae aliam habent voor habeant.
Bl. 58. r. 5. staat suique attentione voor suâque attentione.
Bl. 61. r. 8. staat tendisse voor tetendisse.
Bl. 62. r. 5. staat data est ut componamus, liever ut componeremus.
Bl. 66. r. 13. staat continentur voor contineantur.
Bl. 114. r. 23. staat cum-ducebant voor cum - ducerent.
Bl. 135. r. 22. staat sui ipsorum auctoritatis voor suae ipsorum auctoritatis.
Bl. 140. r. 28. staat sequendum esse viam voor sequendam esse viam.
Bl. 146. r. 8. staat miscela voor mixtura.
Op dezelfde bladz. r. 13. staat exsistere in de beteekenis van esse of exstare: men zie hierover echter schelleri Lexic. Lat. in voce.
Immodico voor immodica op bl. 61. r. 6, maceris voor macris op bl. 81. r. 26, en maceri voor macri op bl. 82. r. 4, easdem voor eadem op bl. 151. r. 3, zijn drukfouten van geen groot belang: zonderling is de telkens voorkomende verkeerde plaatsing van het accent op de woorden πνεῦματος en πνεῦματι voor πνεύματος en πνεύματι.
Deze Verhandeling oogste alom den lof in, dien zij verdient, en de Heer loncq blijve lang gespaard, tot heil der menschheid en tot bevordering der ware geleerdheid ook in het vak der Geneeskunde!

D.


v.d. br.





Dagverhaal eener Reize naar Temboktoe, van de Westkust af van Afrika, door de Binnenlanden, over Senné, Kabra, Arawan en vele andere opmerkelijke plaatsen, de groote Woestijn door, op Tanger, gedurende 1824-1828; door René Auguste Caillié, Ridder van het Legioen van Eer. Uit het Fransch door H. van Lil, Predikant

{==161==} {>>pagina-aanduiding<<}
te Maasdam. In II Deelen. Te Haarlem, bij de Wed. A. Loosjes, Pz. Met Portret des Reizigers en Plaat en Kaart. In gr. 8vo. XVI en 1118 bl. f 10 - :

Weinige reizen zijn zoo belangrijk en geloofwaardig van inhoud, als deze van den verdienstelijken caillié, die, met opoffering van oorspronkelijk schitterender vooruitzigten, hoofdzakelijk door weetgierigheid gedreven, en vermomd als een Arabier, die in Europa uit Egypte door de Franschen zou zijn overgevoerd, maar nu de leer des Profeets wenschte te omhelzen en zijne familie, in Alexandrië op te zoeken, de Binnenlanden van Afrika doorkruist, en onder anderen het raadselachtige Temboktoe doorwandeld en gedeeltelijk afgeteekend heeft. - Voor uittreksels of een doorloopend verslag is dit Dagverhaal minder geschikt.
Daar de Schrijver geene geletterde opvoeding genoten had, is zijn stijl eenvoudig en van alle sieraad ontbloot. Dit vermindert de innerlijke waarde des werks niet. Had slechts de Vertaler zijne taak met meer oplettendheid en naauwkeurigheid vervuld! Maar het verwondert ons, uit de pen van een' Kanselredenaar zulk slecht Nederlandsch te ontvangen. Telkens wordt in den verhalenden stijl de woordschikking van den vragenden stijl gevolgd, b.v. bl. 193 van het 1ste Deel: ‘Maar dit is ook de eenigste keer geweest, dat ik hunner waakzaamheid ontgaan konde, en deed ik dat ook niet (lees: en ik deed ook dát niet) zonder de(n) uiterste(n) angst.’ Bl. 201: ‘Met dit mijn antwoord, zag ik duidelijk, was hij geheel uit het veld geslagen, en zeide hij nu,’ voor: en hij zeide nu. Die zelfde verkeerde woordschikking vindt men op ontelbare plaatsen. Voorts wordt het koppelwoord dat, b.v. ik zag, hij kwam, voor: dat hij kwam, gedurig overgeslagen, even als in den koopmansstijl. Eindelijk, om van fouten in spelling en plaatsing der zinteekenen niet te spreken, is de plaatsing der hulpwerkwoorden doorgaans geheel tegen den aard onzer taal en ten uiterste lam, b.v. bl. 201 van het 1ste Deel, hiervoren reeds aangehaald: ‘om de regten te regelen, die kooper en verkooper betalen zullen moeten.’ In dat zelfde Deel, bl. 412, bevreemdde ons de opmerking, dat toonkunst en dans bij de Muzelmannen verboden zijn. Dit is ten minste onder veel beperking op te vatten: die kunsten worden gedoogd, maar de beoefenaars deelen niet in de achting des volks. Toon-
{==162==} {>>pagina-aanduiding<<}
kunstenaars, zangers en dansers staan bij hen gelijk met goochelaars.
Zonder iets terug te nemen van onze aanmerkingen op de slordige vertaling, bevelen wij dit werk den onderzoeklievenden Lezer aan, met verzoek, dat hij de menigvuldige feilen in de overbrenging niet op rekening van den oorspronkelijken Schrijver stelle.





Aanteekeningen op eene Reize naar Zwitserland en Lombardijen, in 1829, door Mr. F.H.C. Drieling. Met Platen. Te Utrecht, bij N. van der Monde. 1833. In gr. 8vo. VIII en 314 bl. f 3-75.

De Hoogleeraar moll heeft zich wel willen verledigen, eene aanprijzende voorrede voor deze oorspronkelijke reisbeschrijving te plaatsen, en ons alzoo deze moeite bespaard. Daarin wijst hij ons, bl. VII, dadelijk het oogpunt, waaruit men deze reis beschouwen moet. Wij vinden hier geene wegslepende en in gloeijende geestdrift vervaardigde schildering; neen! de toon des bedaarden, niet vóór of tegen ingenomenen opmerkers is hier de heerschende; en juist dáárom kan men te meer vertrouwen in den Schrijver stellen, wiens welgeschreven en waarheidsliefde ademend werk, dat met belangrijke en fraaije platen versierd is, wij den weetgierigen Lezer aanbevelen.






Geschiedenis des Vaderlands, door Mr. W. Bilderdijk; uitgegeven door Prof. H.W. Tydeman. IIde Deel. Te Amsterdam, bij P. Meijer Warnars. 1833. In gr. 8vo. X en 357 bl. f 4 - :

Wij zullen trachten, van dit deel, even als van het eerste (1833. No. 8 en 9), een onpartijdig verslag te doen, en wel in dien zelfden gematigden toon, dien wij ons vleijen in onze vorige beoordeeling bewaard te hebben, en dien men in het gebied der Letteren nimmer moest laten varen, zelfs dán niet, wanneer een bilderdijk daarvan het voorbeeld geeft.
In denzelfden toon en stijl, waarin het eerste deel vervat is, - dat is, in eenen meer dan gemeenzamen Collegiestijl - met dezelfde bitterheid tegen velen onzer Geschiedschrijvers, vooral tegen wagenaar, behandelt bilderdijk in dit

{==163==} {>>pagina-aanduiding<<}
deel de Geschiedenis van het Hollandsch Grafelijk Huis, of het tijdvak, 't welk met het laatst van 1299 eindigt.
De Regeringen der vroegste Graven uit dat Huis zijn kortelijk behandeld, en vele gebeurtenissen, die bij wagenaar opgeteekend zijn, schijnen kortheidshalve door bilderdijk als bekend voorondersteld te worden. Waar hij echter vermeent bij wagenaar een verkeerd inzigt te ontdekken, wordt van deze gelegenheid ijverig gebruik gemaakt. Soms bestaan deze aanmerkingen slechts uit magtspreuken en uitroepingen, b.v.: Ita wagenaar: ohe! Inepte. De zot meent, enz. - soms nemen zij de gedaante aan van eene Deductie of Verhandeling, en zelfs dán, wanneer zij gegrond schijnen, is de inkleeding van dien aard, dat zij een zeer onaangenaam gevoel - tegen den Schrijver - opwekken.
Van dit laatste zullen wij een afdoend voorbeeld bijbrengen. Op bl. 35 verhaalt bilderdijk het tusschen Graaf floris II en den Frieschen Edelman galama voorgevallene, en wel op deze wijze: ‘Wagenaar, altijd kwaadaartigst tegen de braafste Vorsten, brengt tegen floris in “dat zijne uitmuntendheden van geest en lichaam niet verhinderden, dat de Edelen dezer landen hunne vrijheden tegen het Grafelijk geweld, dat met den aanwas van 's Graven macht meer dan te voren gevoeld werd, moediglijk verdedigen durfden.” En tot bewijs van dit Grafelijk geweld en het moedig verdedigen van de vrijheden daar tegen, koomt hij met den moedwil van galama voor den dag. Waarbij hij een printjen stelt, met het onderschrift: “de Friesche Edelman galama verdedigt zijn recht tegen Grave floris II met het zwaard.” - Het geval (waar of onwaar, want men twijfelt er aan) is eenvoudig. De Graaf (wien naar het Leenrecht, als Vorst of wegens den Keizer regeerende, wouden en wildernissen behooren, en alle jacht die niet afgestaan is) in het bosch van Kreil jagende, vindt daar jagers van galama, wien hij als naar stijle, de daar meê verbeurde honden ontnemen doet. Galama verneemt dit, stuift op, zoekt den Graaf in het bosch, spreekt den Graaf (onbesuisd, zegt wagenaar) en onvoeglijk aan, en bij floris aanmerking op dien onbehoorlijken toon en taal, valt hem met den blooten degen op 't lijf en

{==164==} {>>pagina-aanduiding<<}
doorboort hem den arm! Zie daar wat bij een Amsterdamsch schrijvertjen een moedig verdedigen van zijn vrijheden is. Bij ons zou 't een attentaat van een dollenman, en een delictum contra Legem Corneliam de Sicariis heeten, om van de Lex Julia Majestatis niet te spreken. En zeker zou wagenaar het tegen een Amsterdamsch Burgemeester een gruwelstuk vinden; maar floris droeg ongelukkig die majestueuse pruik niet, waar de heilige onschendbaarheid zoo wel als de wijsheid der Amsterdammers in zit, en wagenaar - was - wagenaar en niets anders.’ - Dat bilderdijk in zijne beschouwing van dit voorval gelijk heeft, stemmen wij gaarne toe. Maar moest dit zóó en kon het niet anders uitgedrukt worden, en gevoelde de Geschiedschrijver (de tolk der godheid; zie Inleiding van D. I) niet, dat hij, met zóó te schrijven, niet de Amsterdammers of wagenaar, maar zichzelven voor de nakomelingschap ten toon stelde?
Met de regering van Graaf willem I begint dit deel meer belangrijk te worden. Op zeer goede gronden (doch die meerendeels reeds door kluit, in zijne Historia Critica, Exc. X, waren aangevoerd) wordt ada uit de Hollandsche Gravenrij uitgemonsterd. Bilderdijk betoogt allezins voldoende, dat zij noch jure noch facto Gravinne van Holland geweest is of heeft kunnen zijn. ‘Nooit hebben de oude Kronijkschrijvers haar in de rij of 't getal der Hollandsche Vorsten geteld of gerekend. ‘Dit weet ik (zegt scriverius) dat Jonkvrouw ada van ouds niet onder de Graven gerekend is geworden.’ ‘Maar wij,’ zegt een der Compilatoren van de groote Kronijk, ‘hebben haar gezet als recht Erfgenaam ende navolger der Graven van Holland.’ (Bl. 113.)
Ook de regering van willem's opvolger floris IV is belangwekkend beschreven. Bijzonder lezenswaardig is bilderdijk hier over de kruisvaart tegen de Stadingers in 1234.
Hetzelfde kan men zeggen van de Geschiedenis van willem II (den Roomschkoning). Deze Vorst wordt bij uitstek geprezen. Bijna alle deugden en vorstelijke hoedanigheden worden hem toegekend, en het eenige, wat hem verweten wordt, is zijne te groote goedheid! - Aan het slot van dit Hoofdstuk stootte ons (en wien niet?) de roekelooze en baldadige uitval tegen den braven en algemeen geachten meerman (bl. 156): ‘Een wurm in alles, die nooit een

{==165==} {>>pagina-aanduiding<<}
waarheid gezien heeft, maar zich blind had gekeken op de ontzachlijke Bibliotheek die zijn Vader hem naliet, moest over alles schrijven en begreep niets. Met behulp van kluit, van wijn, van spaen enz. compileerde hij een Leven van Graaf willem II, waarvan ik de drukproeven ook nog onder 't oog heb gehad, en die vier- of vijf - maal verdrukt moesten worden, eer men er de veranderingen in had, die het verschijnbaar konden maken; en toen dit met een laffe voorrede in 't licht kwam, waarin hij aan de Staatspartij die hij voordeed tegen te zijn, belachlijke lage complimenten maakte, was alles zoo volstrekt Duitsch en oordeelloos als het kon, en de goede willem II (die het zich in zijn graf niet aantrok) werd er uit de hoogte beöordeeld met die echte jongens - arrogantie, die den Schrijver tot het eind van zijn leven bijbleef’, enz. - Van arrogantie en uit de hoogte beoordeelen gesproken, zoude men billijk mogen vragen, wat bilderdijk zoo al tot aan het eind van zijn leven bijgebleven is, en of hij wel ooit met de ware aandacht het prentje bij Vader cats gezien had, waarop iets van een' splinter en een' balk voorkomt.
Met bijzondere uitvoerigheid is de minderjarigheid en regering van Graaf floris V beschreven. Even als in de Ophelderingen van het eerste deel, wordt hier 's Graven Oom, floris de Voogd, voorgesteld als ‘een ondankbaar bloedverwant, die na eerst nadeelige en grievende Verbonden met Vlaanderen te hebben gesloten, zich op eene schreeuwende wijze verrijkt ten nadeele van het doorluchtig Weeskind en door het afgrijsselijkst schelmstuk zijnen pupil verraadt en berooft.’ (Iste D. bl. 270-274. IIde D. bl. 158-164.) Dit ongunstig gevoelen omtrent floris den Voogd, hoezeer nog nimmer in zulke hevige bewoordingen voorgedragen, is in zeker opzigt niet geheel nieuw. De uitmuntende kluit meende ook in een der Verdragen, welke deze floris met Vlaanderen aanging, een verregaand eigenbelang en eene onvergeeflijke eergierigheid te ontdekken. Doch juist dit gevoelen van kluit is reeds in den jare 1819 opzettelijk ten toets gebragt en voldoende wederlegd door den Archivarius de jonge, in zijne Levensschets van floris den Voogd (Werken der Maatsch. van Nederlandsche Letterk., IIIden D. Iste St.); zoodat het ons billijk verwonderen mag, dat bilderdijk, het oude gevoelen

{==166==} {>>pagina-aanduiding<<}
met een' schat van nieuwe en uitgezochte Epitheta voordragende, de opzettelijke wederlegging met diep stilzwijgen voorbijgaat, en dezelve naauwelijks eene kleine aanhaling waardig keurt.
Uit eene Opheldering van den Uitgever (in het IIIde D. bl. 255) schijnt nu te blijken, dat bilderdijk bij het opstellen van zijn werk die Verhandeling van de jonge niet gezien had. Vreemd blijft het dan toch, dat hij dezelve later niet eens ingezien heeft. Misschien heeft hij den Heer de jonge zoo zeer uit de hoogte beoordeeld, dat hij dit stuk niet eens der lezing, veel min der wederlegging heeft waardig geacht. Dit is te meer jammer, wijl de jonge niet losweg gesteld, maar overtuigend bewezen heeft, dat men tot dusverre de Verdragen, door floris met Vlaanderen gesloten, verkeerdelijk ook op Zeeland Beoosten-Schelde heeft toegepast; dat wel het eerste dezer Verdragen nadeelig en grievend was, maar door dwang afgeperst, toen de Gravin van Vlaanderen zich niet schaamde, om aan floris, die zich als Gijzelaar voor eene andere zaak in hare handen gesteld had, dit Verdrag voor te schrijven en aldus af te persen; maar dat het andere Verdrag (van 1256) niet nadeelig, maar allezins voordeelig was voor den Graaf van Holland en voor gansch Zeeland, 't welk juist van dat tijdstip af geheel van Vlaanderen afgescheiden werd; en eindelijk, dat floris bij hetzelve wel een groot voordeel voor zichzelven bedong, maar geenszins ten nadeele van het doorluchtig Weeskind, van welks regten niets werd afgestaan, maar alleen ten nadeele van Vlaanderen zelf.
Van bl. 184-194 tracht bilderdijk te betoogen, dat witte van haemstede een echte en wel de oudste Zoon was van Graaf floris V, uit diens huwelijk met agnes van der sluyse, (een jonger tak van het Huis van Heusden.) Daar deze stelling lijnregt aanloopt tegen het eenparig gevoelen van alle Nederlandsche en buitenlandsche Kronijk- en Geschiedschrijvers, ja tegen gelijktijdige echte stukken (bij van mieris), waarin Graaf jan de eerstgeboren (primogenitus) genoemd wordt, mag men zeker verwachten, dat bilderdijk daarvoor alles afdoende bewijsgronden zal hebben aangevoerd; want te regt zegt la bruyère: J'exigerais de ceux qui vont contre le train commun et les grandes règles, qu'ils eussent des raisons claires et de ces argumens qui emportent conviction. Intusschen

{==167==} {>>pagina-aanduiding<<}
komt alles daarop neder, 1o. dat witte den Hollandschen Leeuw voerde op het Hollandsche wapenschild zonder filet (het teeken van bastaardij) en alleen met een rad op de borst; eene brisure, die (volgens bilderdijk) in een Vorstelijk geslacht den genen onderscheidde, die niet tot de opvolging geregtigd was, maar daarom juist niet van latere geboorte, en 2o. dat Graaf jan I witte zijnen lieven broeder noemt. Al het overige zijn onderstellingen en vernuftige gissingen. Dat nu deze twee argumenten niet genoegzaam zijn, om de overlevering van vijf Eeuwen, het eenparig getuigenis van alle Geschiedschrijvers, en verschillende hoogst opmerkelijke omstandigheden (b.v. dat witte zelf, na den dood van jan I, het Huis van Holland als uitgestorven scheen te beschouwen en zich niet aan het hoofd der partij tegen avesnes plaatste) omver te werpen, is reeds overtuigend bewezen in de Brieven over witte van haemstede, in den Konst- en Letterbode van 1825. no. 48 en 49 en 1826. no. 19 en 20: van al hetwelk wij bij bilderdijk geen woord ter wederlegging vinden. Wij voegen hier alleen bij, dat uit den Brief van den Baron van spaen (welke in het IIIde D. bl. 223 medegedeeld wordt) blijkt, dat het breken van wapenen zoo willekeurig was, dat het hem, na het oneindig aantal van zegels, dat door zijne handen gegaan is, niet mogelijk was, daaromtrent een bepaald systema te vormen; dat de lambels doorgaans bewijzen zijn van nageboorte en de filets van bastaardij, maar dat ook dit niet altijd doorgaat,
wijl men soms sterren enz. voor brisures vindt; dat soms allen het volle wapen dragen, maar dat bastaarden altijd moeten breken. - Het wapen van witte was ook gebroken met het zilveren rad. Maar men ziet, dat de Baron van spaen niet stellig beweert, dat, waar geen filet in het wapen is, men altijd en zonder uitzondering tot de wettige geboorte besluiten moet.
Dan, wij zouden de grenzen eener beoordeeling verre overschrijden, zoo wij ook het overige dezer Regering en die van jan I (mede zeer uitvoerig behandeld) op dezelfde wijze wilden doorloopen. Wij bepalen ons tot eenige weinige aanmerkingen.
Bl. 116 lezen wij, dat floris III te Dordrecht vermoord is. Floris III stierf te Antiochië, gelijk bilderdijk zelf bl. 57 zegt. Men leze dus dirk IV.

{==168==} {>>pagina-aanduiding<<}

Bl. 137:

Si sal met recht onderdaen 
Mi wesen van Scouwenlande. 


Dus verandert bilderdijk den tekst van stoke, waar gelezen wordt sconen lande. De conjectuur is te ongelukkiger, wijl er hier geen questie is van Zeeland beoosten-Schelde, maar alleen van Zeeland bewesten-Schelde, gelijk de Heer de jonge in de aangehaalde Verhandeling duidelijk bewezen heeft.
Bl. 153. ‘Alkmaar - Domburg en Westkappel (welke twee hij stadsvrijheden gaf) ontfingen keuren van hem (willem II.)’ Reeds in 1223 hadden Domburg en Westkappel van willem's Vader, floris IV, keuren en stadsvrijheden ontvangen.
Bl. 207. - ‘maar ook de Zeeuwsche Edelen, met name renesse, brederode.’ Dirk van brederode trok wel ééne lijn met de Zeeuwsche Edelen tegen floris V, maar was geen Zeeuwsch Edele.
Bl. 226. - ‘verbrandde de stad Sluis, zoo wagenaar wil: maar huydecoper merkt aan dat die naam niet ouder is, dan 1331.’ Men vindt van la Ville de l'Ecluse reeds melding op den jare 1316 bij kluit (Cod. Dipl. p. 1030.)
Op bl. 240 en volg. vaart bilderdijk geweldig uit tegen wagenaar, wegens het overnemen van het verhaal van den Klerk der Lage Landen, dat floris V veertig der voornaamste Huisluiden edel verklaard had, en zulks op grond, dat geen Graaf, geen Hertog, dat recht ooit bezeten heeft. - De beroemde matthaeus beweert, in zijn werk de Nobilitate, het tegendeel. Hij zegt op bl. 7, dat de Graven van Holland van ouds met het grootste regt geädeld hebben. Ook de Graven van Vlaanderen. Ja, wat meer is, hij bewijst met voorbeelden, dat zij dit meer dan eens deden! En al geeft men dan nu aan bilderdijk toe, dat zij zulks jure niet vermogten, neemt dit dan weg, dat zij het facto gedaan hebben? Alles afdoend is uit dit oogpunt hetgeen matthaeus bijbrengt, dat het verheffen in den Adelstand aan den Graaf van Vlaanderen door zijnen Leenheer den Koning van Frankrijk verboden is nonobstante usu contrario. Dit geschiedde in 1280. En zoo nu de Graaf van Vlaanderen, die zoo digt bij zijn' Leenheer woonde, het in den Adelstand verheffen zoo dikwijls uitgeoefend had, dat het

{==169==} {>>pagina-aanduiding<<}
als 't ware een gebruik was geworden, wat ware er dan voor vreemds in, dat floris V, die zoo veel verder van zijnen Leenheer af was, zulks ook had gedaan?
Wij zullen dit ons verslag besluiten met de mededeeling van eene plaats uit dit werk, welke wij aan de overweging van allen aanbevelen, die in staat zijn er de juiste bedoeling van te raden. Bl. 325 lezen wij: ‘Wil men de waarheid hooren, het is, dat de bedorven mensch altijd in een status belli verkeert, en de staat van rust op deze wareld altijd bloot Factice is, en nooit Natuurlijk zal worden dan met het algemeene herstel door de komst van den Vredevorst, op wien Joden en Christenen hopen, en - dien men vruchteloos door een quasi Heilig Verbond meent te kunnen ontbeeren, of uit te sluiten’!!


Regtskundig Tijdschrift, voor het Notaris-ambt ingerigt. Eerste Jaargang. No. I en II. Te Breda, bij Broese en Comp. 1833. In gr. 8vo. 208 Bl. f 2 - :

Het hier aangekondigde Tijdschrift voorziet in eene wezenlijke behoefte, en is niet alleen voor de Notarissen zelven, maar ook voor alle Regtsgeleerden en vele Ambtenaren, vooral die der Registratie, Hypotheken en Successieregten, ja zelfs voor Ontvangers der Domeinen, bij uitstek bruikbaar en nuttig; ook wegens het gemakkelijke der volgorde in bepaalde rubrieken, waardoor het omslagtige zoeken in verscheidene andere werken bespaard wordt. Onder drie rubrieken worden de opgenomene en op te nemene stukken verdeeld. De eerste afdeeling bevat bijdragen, die zoo vele adviezen zijn over in het Notarisschap voorkomende vraagpunten, b.v.: Kan een onderhandsch geschrift worden gedeponeerd bij een' Notaris, die aan ééne der Partijen in die Acte, in den bij de Wet verboden graad, verwant is? De tweede afdeeling behelst eene tijdrekenkundige lijst van de wetten en besluiten betrekkelijk het. Notariaat, zoo als hetzelve thans is geregeld, en voor zoo ver die hier te lande van kracht zijn. De derde afdeeling levert geregtelijke en administrative beslissingen. Echter wordt in dit alles met die vrijheid gehandeld, dat niet elk nommer noodzakelijk iets uit elke afdeeling aanbrengt: want No. 2 b.v. geeft alleen uit de Iste en de 3de afdeeling. Voorts zal iedere

{==170==} {>>pagina-aanduiding<<}
jaargang van dit Tijdschrift bestaan uit vier stukken of nommers, elk van 6 à 7 vellen druks. De inteekeningsprijs is 15 centen per vel van 16 pagina's, doch deze (de eerste jaargang) zal de som van f 4 - : niet te boven gaan. Tot de uitgaaf van het derde stuk of nommer blijft de inteekening open; doch, na dien tijd, zal de prijs verhooging ondergaan.
Wat nu ons gevoelen nopens het tot dusver geleverde betreft, dat kan niet anders dan gunstig zijn. Toereikende volledigheid en getrouwheid is alles, wat van de 2de en 3de afdeelingen kan gevorderd worden. De bijdragen in de 1ste afdeeling zijn natuurlijk meer het veld, waarop zich de regtsgeleerde bekwaamheden der Correspondenten kunnen ontwikkelen; en ook in dit opzigt heeft men alle reden van tevredenheid. Want, schoon wel niemand door het oordeel van anderen gebonden wordt, is het echter gansch niet overtollig of nutteloos, de gemotiveerde gedachten van blijkbaar bevoegde Schrijvers te vernemen. Wij hopen, dat door de overpeinzing van het geschrevene over de aanneming van verbindtenissen, in No. 2 van dezen jaargang (bl. 123 en vervolgens), zoodanige Notarissen, als zich zulks tot nog toe veroorloofden, zullen worden afgeschrikt van de gewoonte, om zelven, of door de getuigen in de Acte, verbindtenissen (b.v. Hypotheken) voor de schuldeischers te acceptéren. Immers het is veelal gevaarlijk en altijd nutteloos. Ook wenschen wij, dat de Redactie voortaan beter zorg drage voor het nazien der drukproeven. In No. 1, bl. 33, is b.v. roerende, voor onroerende goederen, al eene erge feil, schoon de zamenhang de meening des inzenders der bijdrage genoegzaam in het licht stelt. In de verwachting, dat het der Redactie nimmer aan medewerking moge ontbreken, eindigen wij onze aanprijzende beoordeeling.





Het Beginsel der Doodstraf, getoetst aan de Leer der Openbaring en van het Christendom. Te Amsterdam, bij G.J.A. Beijerinck. 1833. In gr. 8vo. 68 Bl. f : - 70.


Aanspraken, namens de Compagnie Vijwillige Jagers der Utrechtsche Hoogeschool, den 5 Nov. 1830 en 11 Nov. 1833, gehouden door C. Star Numan, Candidaat in de Letteren, enz. Sergeant bij gemelde Compagnie. Te Utrecht, bij N. van der Monde. 1833. In gr. 8vo. 30 Bl. f : - 30.


{==171==} {>>pagina-aanduiding<<}

De beide hier aangekondigde geschriften zijn zeer verschillend van inhoud en strekking. Het eerste is eene welgelukte ontzenuwing der gronden van Mr. koenen's Beginsel der Doodstraf. Zijn Ed. had de regtmatigheid der doodstraf alleen op Bijbelsche gronden trachten te staven; en daarom is het dan ook alleen op Bijbelsche gronden, dat de bestrijding ondernomen is. Naar ons inzien is de bekwame Tegenschrijver hierin volkomen geslaagd. Ééne bedenking blijft er slechts over. Ook hier, even als in de Recensie van Mr. koenen's werkje, geplaatst in dit Tijdschrift, No. X voor 1833, wordt aangemerkt, dat Hand. XXVI: 11 zeer te onpas door den Heer koenen was te berde gebragt. Maar, in eene Antikritiek op de aangehaalde beoordeeling, in No. XVI van dit Tijdschrift voor 1833 opgenomen, verklaart hij, dat Hand. XXVI eene drukfout is, en daarvoor moet gelezen worden Hand. XXV: 11, waar paulus zegt: Indien ik onregt doe, en iets des doods waardig gedaan hebbe, ik weigere niet te sterven. Op welke plaats grotius, over het Regt van Oorlog en Vrede, aanmerkt: Indien het nu aldus de wil van God ware geweest, dat men zich van doodvonnissen onthouden zou, dan had paulus zich wel van blaam kunnen zuiveren, maar hij had in der menschen gemoederen geenszins de meening mogen doen voortduren, alsof het nu nog vrijstond, de schuldigen, even als te voren, met den dood te straffen. Hoe veel prijs Recensent op het aangehaalde werk van grotius stelt, moge blijken uit zijne beoordeeling van de
Nederlandsche Gedachten, in dit Tijdschrift voor 1832, No. V. Dan, de beroemde man schijnt ons, in zijne gevolgtrekking uit den bedoelden tekst, te ver te gaan. Immers paulus betuigt eenvoudig zijne onschuld, met bijvoeging, dat, indien zijne verklaring van onschuld valsch mogt bevonden worden, hij zich onderwerpt aan de straf, door de bestaande wet op de misdaad gesteld; zonder dat zulk eene verklaring eenige goedkeuring dier wet op zichzelve behelst. Maar de Christen, welke verbeteringen hij wenschen moge, is, even als ieder ander, onderworpen aan de bestaande wet; en het zou geheel ontijdig zijn geweest, zoo de Apostelen zich met de invoering van veranderingen in den maatschappelijken toestand en in de regtsbedeeling hadden bemoeid. Indien men dus uit die woorden van paulus iets ten voordeele der doodstraf wil afleiden in het algemeen, dan zou men de kruisiging en de steeniging

{==172==} {>>pagina-aanduiding<<}
in het bijzonder moeten aanbevelen, daar jezus zelf en stephanus die straffen hebben ondergaan, wel onder betuiging hunner onschuld, maar zonder te beweren, dat deze straffen, ook ten opzigte der schuldigen, behoorden te worden afgeschaft. Doch, door alzoo te veel te willen bewijzen, bewijst men niets; en even min als het kruisigen en steenigen in 't bijzonder door die voorbeelden, kan de Christelijkheid der doodstraf in 't algemeen uit die woorden van paulus worden aangetoond.
Het andere hier aangekondigde vlugschrift is voor het Publiek van minder belang; maar het strekke voor de uitgetrokkene Utrechtsche Studenten tot een blijvend en aangenaam aandenken!





Het Leven en de School, in hunne wederkeerige werking beschouwd, ter behartiging voor Onderwijzers, Ouders en Opvoeders, door Dr. Chr. Gottl. Rebs. Uit het Hoogduitsch vertaald door D. Bomhoff, Hz. Te Deventer, bij A.J. van den Sigtenhorst. 1833. In gr. 8vo. 179 Bl. f 1-80.

Volgens het Voorberigt des Vertalers, is het nuttige oogmerk van dit werkje, wenken en raadgevingen mede te deelen, om de huiselijke opvoeding en het schoolonderwijs elkander wederkeerig in de hand te doen werken. Ofschoon nu dit aangelegene onderwerp hier in sommige opzigten niet volledig, in andere wel eens wat omslagtig behandeld is, mogen wij echter zeggen, dat wij over het geheel wel geen nieuwe, maar toch vele goede en herinnerens waardige opmerkingen gevonden hebben.
Het werkje is in drie deelen verdeeld, getiteld: I. Het Leven en de School. II. De School. III. Aanhangsel. Het Leven in de School. - Het eerste heeft 18 Artikels zonder opschriften. Rec. zal den hoofdzakelijken inhoud kort opgeven, en er eene en andere vraag of bedenking, die onder het lezen bij hem opkwam, bijvoegen. - In de 8 eerste Artt. roemt de Schrijver de voormalige huis- en school-opvoeding, ten aanzien van het godsdienstige, hoogelijk boven de tegenwoordige. Bij veel waars en goeds vindt Rec. hier ook niet weinig overdrevens. zoo al niet voor den Heer rebs, die dit waarschijnlijk niet lezen zal, maar ten minste voor de gene, die

{==173==} {>>pagina-aanduiding<<}
in ons Vaderland gelijk met denzelven denken mogt, wil hij hiervan slechts iets tot een voorbeeld aanvoeren. Was het vóór het verbeterd onderwijs, waarvan rebs toch geen vijand schijnt te zijn, in het gemelde opzigt zoo volmaakt, als bl. 2 staat: ‘Voorheen was het eerste en heerlijkste doel der school, het godsdienstige leven in de ziel des kinds op te wekken, te ontwikkelen en aan te kweeken, opdat het door de kerk voltooid wierde’? Dat er ook toen echt godsdienstige onderwijzers geweest zijn, die zich naar hun licht en vermogen hierop toeleiden, zoo wel als zulke huisgezinnen, van welke veel van het hier verder geschrevene waar was, dit gelooft Rec.; maar dat het zoo boven mate kenmerkend, dat de opleiding tot het godsdienstige in huis en school toen over het algemeen zoo doelmatig was, dit gelooft hij, uit eigene herinnering, vergeleken met zijne latere ervaring, niet. Dat er thans wel eens te veel enkel op het verstand gewerkt wordt, gelijk rebs hier en elders bij herhaling zegt, stemt hij toe; maar dat het toen onder anderen vorm zoo veel beter was, kan hij niet toestemmen. Of bemoeiden zich de schoolmeesters toen zoo bijzonder en doelmatig met de godsdienstige en zedelijke vorming? Of diende hiertoe het opzeggen van eenen voor de jeugd onverstaanbaren Catechismus, het onverstandig ingerigt Bijbellezen, en dergelijke? Was er toen doorgaans de beste harmonie tusschen huis en school? Waren ook toen niet vele ouders blijde, dat zij de kinderen naar de school konden zenden, omdat - zij ze dan kwijt waren? Bestonden vele van de gebreken in de tegenwoordige huisgezinnen, opvoeding en tucht, waarover de Schrijver te regt klaagt, ook niet voormaals; sommige misschien minder, maar sommige ook meerder? Neigt de tucht nu misschien wel eens te veel tot slapheid, zij helde toen bij velen en doorgaans tot overmatige en ongepaste strengheid over. - Rec. wil door deze wenken doen opmerken, hoe ligt
men in lof of berisping van den vroegeren of lateren tijd overdrijven kan: maar wie beide beleefd heeft, of naar getrouwe bescheiden onpartijdig beschouwen kan, prijst of laakt, waar hij te prijzen of te laken vindt, en verblijdt zich intusschen over de voortgangen, al zijn ze dan ook nog zoo zacht, van het ware en goede.
Tot soortgelijke opmerkingen zou Rec. ook nog wel stof hebben, indien hij den Schrijver op den voet volgen wilde, die, Art. 9-18, meest handelt over de gebreken, die er in

{==174==} {>>pagina-aanduiding<<}
het openbare leven nadeelig werken op de zedelijke vorming der jeugd. Leest men met oordeel des onderscheids, dan zal men veel waars en behartigenswaardigs vinden, ofschoon ook sommige dingen te onbepaald, of ook de zoodanige, die buiten de schooljaren omloopen. De orde van behandeling had gelukkiger kunnen zijn: men oordeele uit deze opvolging! neiging tot dweepachtige en overspannene denkwijze, en leven voor vermaak en genot; gebreken in het jeugdige karakter; schrale bezoldiging van vele schoolonderwijzers enz. (gelukkig ons Vaderland, denken wij, waar zoo veel voor alwat hiertoe behoort gedaan wordt!); de zucht der menschen, om niet in, maar buiten zich te leven (maar dit behoorde immers bij het eerst opgenoemde?); het van de scholen in het zedelijke eischen, waartoe thuis geen de minste aanleiding is (maar behoorde dit niet ergens bij Art. 1-8?); middelen tot verbetering, aankweeking van degelijkheid, echte godsdienstigheid, gematigdheid, in het huiselijke en openbare leven.
In het tweede gedeelte wordt, in 10 Artt., de School beschouwd, nader omschreven, als ‘de plaats, waar de mensch door onderwijs en opvoeding voor het leven wordt gevormd, en hare verhevene beteekenis.’ - Art. 1-3. De onderwijzer moet zelf met eenen godsdienstigen geest doordrongen zijn, en dien in het hart zijner kweekelingen zoeken op te wekken. Veel goeds is ook hier gezegd; maar te zeggen, dat ‘de bevordering eener godsdienstige gezindheid bij de jeugd het hoogste doel der school moet wezen,’ (bl. (101) komt Rec. overdreven voor: de mededeeling der eerste voor den jeugdigen mensch in het leven noodzakelijke kundigheden, deszelfs verstandelijke en ook zoo veel mogelijk zedelijke vorming, is het eigenlijke doel; en wordt nu hieraan door eenen onderwijzer van eenen echt godsdienstigen zin gearbeid, dan zal dit, mits dat het overige gelijk sta, zeker het best gelukken. Dat eigenlijk godsdienstig onderwijs tot den Schoolonderwijzer behoort, gelijk rebs schijnt te meenen, kan Rec. niet toestemmen: waar kinderen van verschillende Kerkgenootschappen ter school gaan, kan dit ook bezwaarlijk; en men kan dit gerust aan de Leeraars van de Godsdienst overlaten. Ook zoogenaamde school-godsdienstoefening, zoo als de Schrijver wenscht, kan Rec. niet voor wenschelijk houden: elk Schoolonderwijzer, hoe goed ook, is daartoe niet geschikt, en moet zich ook niet verbeelden een Predikant in het klein te zijn, of zijnen tijd spillen met godsdienstige redevoeringen: hij zij maar zelf met een' verstandigen en hartelijken

{==175==} {>>pagina-aanduiding<<}
Christenzin doordrongen, zij daardoor getrouw in zijnen post, en oefene daardoor invloed uit op de jeugd! dan is zijne taak, al gaat hij niet preken en catechiseren, groot, edel en nuttig genoeg (*). - Art. 4-9. De onderwijzer moet den toestand der school, hare gebreken en onvolmaaktheden leeren kennen; de jeugd zorgvuldig en gestadig waarnemen; weten, hoe elk voorwerp van onderwijs tot ontwikkeling van geest en hart kan dienen; door gepaste schooltucht in de jeugd voor het leven opwekken vlijt, stiptheid, orde, gehoorzaamheid; steeds met den tijdgeest in verbetering voortgaan, en niet alleen tot vorming van den geest in wetenschap, maar ook van het hart in Christelijken zin werkzaam zijn. Men ziet, dat ook hier de orde niet altijd de geleidelijkste is, en het niet aan herhalingen ontbreekt: het schijnen wel fragmenten, op verschillende tijden opgesteld; het eene meer grondig, het andere meer oppervlakkig bewerkt. De stijl is hier en daar vrij zwierig en opgesmukt, en hierdoor misschien voor het gros der onderwijzers niet altijd duidelijk genoeg. Dit neemt echter niet weg, dat men ook hier, met bedachtzaamheid en onderscheiding lezende, nuttige opmerkingen vinden zal. De stelling des Schrijvers, bl. 132, in het voorbijgaan en onbepaald daarheen geworpen: ‘De belooningen der naarstigheid, welke, even als al het goede, haren loon reeds in zichzelve draagt, moeten in de scholen ophouden,’ kan Rec. niet onvoorwaardelijk toestemmen; want, daar alle goed en kwaad zijnen loon reeds in zichzelf draagt, zou er uit volgen, dat er niets beloond, niets gestraft moest worden: iets anders is het, ‘het eergevoel tot beginsel onzer daden te maken;’ en iets anders, door verstandige voldoening en besturing van het eergevoel, tot het volharden en handelen uit de regte
beginsels aan te moedigen. - Art. 10-12. Het gewigtigste in de school voor het leven is de onderwijzer zelf. Te regt toont de Schrijver de mindere oplettendheid aan, voorheen hieraan gegeven, de meerdere van lateren tijd, en prijst veel goeds aan, opdat de onderwijzer zich steeds verder volmake, en hierbij vooral de hoogere ontwikkeling, de vorming van verstand en hart beide, en de aankweeking van echt godsdienstigen zin bij zichzelven ten doel stelle.
Waarom het derde gedeelte, of Aanhangsel, het Leven in

{==176==} {>>pagina-aanduiding<<}
de School heet, blijkt niet: men zou het tweede, dat eenige pligten des onderwijzers aanwijst, even zoo kunnen noemen. - Het bevat de 3 volgende dus betitelde Artikels: 1. Woorden van onderrigting, bemoediging en verheffing voor onderwijzers, hierop nederkomende, dat de school de plaats van de edelste werkzaamheid en vlijt, van het schoonste en reinste genot, van de vergeldende liefde, van hoop en geloof is. Nuttige woorden ter opwekking, evenwel hier en daar hoog genoeg gestemd! Is er b.v. in des onderwijzers hoop geene teleurstelling? kan er ook niet veel op andere dingen toegepast worden, b.v. het geloof? gaat de Schoolonderwijzer zoo boven allen? Och! men overdrijve toch ook hier het goede niet! men vergete het suum cuique niet! - 2. Vermaning van eenen onderwijzer aan zijne leerlingen, bij het verlaten der school. Hartelijk, vooral godsdienstig; maar voor welke jeugd? de meesten treden toch doorgaans zoo niet in eens uit de school in het volwassen leven. - 3. Gedachten en opmerkingen. Kort, voor onderwijzers nuttig, in het vorige meest begrepen, en voor geene nadere opgave geschikt.
De vertaling van dit werkje is, zoo veel Rec., bij gebrek van het oorspronkelijke, oordeelen kan, zeer goed. Woorden, als zelfdoel, bl. 25, (wat is dit?) vieravond, bl. 29, begeestering, bl. 66, bedingingen, bl. 78, ongelijkaardige, bl. 100, die den Hoogduitschen oorsprong verraden, en door goede Nederduitsche kunnen vervangen worden, heeft hij weinig aangetroffen.





Nalezingen van Mr. W. Bilderdijk. IIde Deel. Te Amsterdam, bij J. Immerzeel, Jun. 1833. In gr. 8vo. VI en 164 bl. f 3 - :

Reeds bij de beoordeeling van het eerste deel dezer Nalezingen hebben wij opgemerkt, dat bilderdijk's roem, door de uitgaaf dier onder zijne nagelatene papieren gevondene stukken en stukjes, niet rijzen zou. Inderdaad, er komt hier zeer veel voor, dat alledaagsch, ja zelfs wel minder is. De geestigheden, hier en daar voorkomende, zijn veelal of mislukt, of ongepast, of onkiesch, somtijds wel die alle te zamen, b.v. de rondedans om een doodkist. Dat ook in dezen bundel desniettegenstaande wel schoons voorkomt, weet ieder vooraf, die slechts eenigermate met des overle-
{==177==} {>>pagina-aanduiding<<}
denen dichttalent bekend is. De verzen aan Koning lodewijk, even als die aan den Heer de vries en dergelijke, doen het talent van bilderdijk eer aan, maar zouden nog onverdeelder lof verdienen, zoo de Dichter op vaderland en landgenooten niet zoo hevig en overdreven had uitgevaren.





Filips van Egmond, of het verijdeld Verraad; Treurspel, door Mr. A.F. Sifflé. Te Middelburg, bij de Gebr. Abrahams. 1832. In gr 8vo. 71 Bl. f : - 80.

Wij willen niet ontkennen, dat het ons, bij den eersten opslag, eenigzins verwonderde, een Treurspel onder bovenstaanden titel te ontvangen. Niet, alsof de aanslag op Brussel, waardoor de oudste zoon van lamoraal, Grave van Egmond, zijnen naam heeft geschandvlekt, geene geschikte stof voor de tragische poëzij zou uitmaken; maar omdat wij in onze Letterkunde reeds een verdienstelijk Treurspel over dit onderwerp bezitten, dat van den Heer h.h. klijn. Het kan dus misschien eenigzins gewaagd schijnen, deze geschiedenis nogmaals aldus te behandelen; maar de Heer sifflé heeft met zijnen voorganger minder gemeen, dan men oppervlakkig zou vermoeden; alleen de hoofdhandeling: egmond's overrompeling van Brussel; alsmede den hoofdpersoon en olivier van den tempel, bevelhebber der stad Brussel: overigens loopt de behandeling zeer uiteen.
‘Dat zulk eene daad, door den zoon van den in gansch Nederland vergoden egmond gepleegd, door buitengewone omstandigheden moet voorafgegaan, verzeld en gevolgd zijn, is ligt te beseffen. Het plegen toch van een zoodanig verraad door egmond laat zich moeijelijk begrijpen, zonder te vooronderstellen, dat gewigtige personen en belangrijke beweegoorzaken op zijn hart moeten gewerkt hebben, ten einde hem tot het plegen van zulk eene schandelijke daad over te halen. De Geschiedenis bewaart hieromtrent een diep stilzwijgen,’ zegt klijn teregt. (Voorb. bl. 1, 2.) Trouwens, hooft schrijft, dat hij ‘besloot parthij te wisselen, ('t zij van weêrsmaak in 't ongelijk, gedaan den Roomsgezinden, oft dat hij der Staaten zaaken mits de tweedraght voor vertwijfelt hield, en de zijnen bij den Spanjaardt beeter te vestighen zagh.)’ Deze beweegredenen zijn bij

{==178==} {>>pagina-aanduiding<<}
klijn hoogmoed en eerzucht, inzonderheid aangeblazen door egmond's gade. Hoe hij bij sifflé tot zijne daad kome, moge uit eene opgave van den inhoud van diens Treurspel blijken.
Egmond's zuster catharina

heulde sedert lang 
Met alles, wat slechts aast op onzen ondergang. 
Haar schijnt het vaderland een prooi der Kerk te wezen. 
De Godsdienst kent zij niet, en 't priesterdom te vreezen 
Maakt al haar godsvrucht uit. 


Deze ontvangt heimelijk in hare en haars broeders woning den beruchten pieter wolf, die ‘vermomd in Brussel zich vertoont met een wigtig doel,’ namelijk, om ook door haar behulp te verwerven, dat haar broeder, ‘door een schuldeloos bedrog, de stad van al het schuim der ongeloovigen zuivere’ en ‘wederkeere tot God en zijnen Koning,’ hetgeen dan, na een gesprek van egmond, eerst met zijne zuster, daarna met wolf zelven, al zeer spoedig gelukt. Echter zijn olivier van den tempel en antonie van bombergen, bevelhebber der Schutterij te Brussel, op het spoor gekomen, dat wolf zich ten huize van filips ophoudt, en vragen hem daarvan rekenschap. Eerst komt egmond met de uitvlugt:

Hij heeft het huis verlaten. 
Hij is de vriend van mijne zuster noch van mij. 
Hij bragt haar slechts een' brief, en denk'lijk koestert hij 
Wel and're plannen, dan hij immer zou vertrouwen 
Aan Egmond's kind'ren. 


Maar weldra erkent hij toch:

Hij heeft zich toebetrouwd aan mijn grootmoedigheid; 
Onschendbaar is mijn huis. 


Na hun vertrek wordt egmond door wolf nog meer in zijnen afval versterkt, en worden eenige bedenkingen opgelost, als: ‘het losbarsten van de wraak op zijnen broeder (van den tempel) en de zijnen;’ dat ‘elize (zuster van dezen, aan hem verloofd) hem van zich zou stooten,’ enz. Na dit alles zegt

{==179==} {>>pagina-aanduiding<<}


catharina. 
Gij aarzelt? 
egmond. 
Nu niet meer. 


De edele van den tempel echter heeft over het voorgevallene met bombergen een gesprek, dat door elize onbemerkt gehoord wordt, en waardoor zij van het waarschijnlijke verraad van haren geliefde kennis krijgt. Deze heeft zich te haren aanzien niet misrekend; maar hij weet haar te belezen, in spijt van allen schijn, zijne getrouwheid aan de zaak der vrijheid te blijven gelooven. De verrader nu zweert, onder vele plegtigheden, benevens andere Spaanschgezinden en Walen, trouw aan den Koning, in handen van wolf.

- O vreugd! (zegt deze) het mogt mij dan gelukken, 
'k Zal Brussel aan de magt der kett'ren haast ontrukken, 
Mijn heerschzucht zegepraalt in 't kleed der ned'righeid, 
En Egmond werd mijn slaaf, tot mijne dienst bereid. 


In het vierde Bedrijf, waartoe wij genaderd zijn, wordt de overrompeling voorgesteld als reeds geschied.

Graaf Egmond met zijn Walen 
Heeft de Opper-Brusselpoort verweldigd. Naar 't verhalen 
Van Schutt'ren .... trekt hij voort, 
En slaat den weg in naar de markt, - 


waarvan de bijzonderheden aan maria, echtgenoot van van den tempel, en elize door een' Burger verhaald worden; elize wordt daardoor overtuigd, en geene dusgenoemde verantwoording van den trouwelooze doet haar nu daarin meer wankelen. Deze komt echter thans tot inzien.

Ik heb gedroomd; 
Ik was verbijsterd.... 
Ach, besloot 
Het zwijgend graf mij in zijn rustplaats! - Al mijn hope, 
Mijn vreugd, mijn heil verdween ..... 
Dat zich mijn lot ontknoope!... 
Wat zeg ik? ... Weet ik wel mijn eigen wenschen meer? ... 
Wat zal ik thans? ... o God! zie op uw schepsel neêr! 

{==180==} {>>pagina-aanduiding<<}

Ach, ware 't mooglijk op mijn' weg terug te treden! - 
Ik kan niet! ..... Binden mij geene onverbreeklijke eeden? 
Sleept niet eens monniks wraak al wat mij dierbaar is 
In mijnen val nog meê!... Elize! ja, gewis! 
Gij, van den Tempel en Maria! allen strekken 
Zijn stille wraak ten doel, als ik mij wil onttrekken ..... 
Ik moet, ik moet dan voort op 't ingeslagen pad, 
En ben een wezen, dat zichzelven niet bevat! 


Het laatste Bedrijf schildert de nederlaag der Spaanschen; de herovering der stad door van den tempel; de smart van elize, en haar besluit, om in een klooster te gaan. Zij vergeeft egmond, maar meer ook niet.

Mijn hand, Filips! bestemde ik tot belooning 
Van uwe onwrikb're trouw aan deugd en vaderland. 
Gij zijt verstrikt ... Vaarwel!... Hoop nimmer op mijn hand! 
Mijn hart behoort u nog. Vaarwel!... Geleid mij henen, 
Maria!... 


Met de wroeging van den hoofdpersoon eindigt het stuk.
Moesten wij nu ons oordeel over hetzelve met het ééne woord ‘gunstig’ of ‘ongunstig’ zeggen, dan zouden wij er zeer mede verlegen zijn; want noch tot het eene noch tot het andere zouden wij kunnen besluiten. Maar dit behoeft niet. Zelfs zal het en den Dichter en ons publiek aangenamer zijn, wanneer wij eenigzins meer in bijzonderheden treden.
Wat dan den aanleg en den hoofdpersoon aanbelangt: het schijnt, dat de Staatsgezinden egmond reeds lang verdacht hielden van naar de Spaansche zijde over te hellen. Althans van den tempel zegt, in het tweede Bedrijf:

Hoe hangen 
Reeds Egmond's leven en zijne eer als aan een draad! 
Tot heden heb ik hem voor d' algemeenen haat 
Beveiligd. Voor hoe lang? Dit zal de tijd ons leeren. 


En het Regement Walen, dat hij aanvoerde, vertrouwde men niet. Als nu de looze wolf daarvan kennis heeft gedragen, verwondert ons zijn stap in het begin van het stuk minder; gelijk zich daardoor ook opheldert, dat egmond zoo spoedig, zoo zonder bijkans eenige moeite, door dezen

{==181==} {>>pagina-aanduiding<<}
Priester wordt overgehaald. Maar deze heimelijke gezindheid behoefde hij dan toch waarlijk voor zijne zuster catharina, die hij wel gekend zal hebben, niet te ontveinzen, of tot haar te zeggen:

Wij ontzetten 
Weldra t benard Maastricht, en zullen wel beletten 
Door onzen stouten togt, dat der misnoegden heir 
Zich bij Prins Parma voeg'. 


gelijk het zich ook moeijelijk verklaren laat, dat, bij eene vooronderstelde geneigdheid van filips tot afval, catharina tot den Pater zou spreken, alsof aan het overhalen van haren broeder niet te denken ware. En toch komt het ons uit de geheele houding van het stuk voor, dat de Heer sifflé den Graaf als reeds vóór zijn gesprek met den monnik neigende tot de Spaanschen wil gehouden hebben; terwijl hij ons niet bekend maakt met de drijfveren, die denzelven tot dien afval bewogen. Op dit geheele punt voldoet klijn ons oneindig beter. Bij hem zijn die redenen geen raadsel, en met volle zekerheid weten wij, dat en waarom filips reeds sedert geruimen tijd heimelijk den Spanjaard was toegedaan. Wij kunnen met betrekking tot den hoofdpersoon ook niet zeggen, dat het stuk veel indruk maakt. Het laatste Bedrijf ten einde gelezen hebbende, zouden wij hem eer beklagen, dan zijn verraad verfoeijen. Egmond is ons te onbeduidend, te veel werktuig van wolf; hij bezit geen karakter, en, wanneer de gordijn gevallen is, vraagt men: Wat is er van hem geworden? - Ook missen wij die hartstogtelijkheid, zonder welke een Treurspel, inzonderheid in het laatste Bedrijf, onzes inziens, een al te dagelijksch voorkomen heeft. Niet alomme is leven en vuur. Flaauw is, om dit ééne slechts te noemen, het laatste, wat elize tot egmond zegt:

Wilt gij mij niet bedroeven 
Nog dieper, dan voorheen, vervolg mijn schreden niet! 
't Is met dien wensch, dat ik mijn' laatsten groet u bied. 


Overigens heeft de afwisseling der karakters ons goed bevallen. Alleen elize is toch verbazend onnoozel, wanneer egmond haar zoekt te beduiden, dat zeker geheim oogmerk hem in schijn een Spaanschgezinde doet worden, terwijl

{==182==} {>>pagina-aanduiding<<}
zijn hart der zaak van vrijheid en oranje toegedaan blijft. In het voorstellen der drogredenen van eenen echten Jezuit is sifflé een meester, zoo in zijn' albrecht beiling, als in het onderhavige stuk. (Daar is het jozef; hier wolf.)
Eene andere aanmerking betreft uitweidingen, die minder tot de zaak afdoen, en wel iets hebben van een hors d oeuvre. Wij bedoelen hier inzonderheid dat tooneel, waar wolf de Walen trouw zal doen zweren aan Spanje, en daartoe twee doodshoofden vertoont:

Het eene droeg een helm op ridderlijke hairen; 
Het and're was het hoofd eens armen bedelaars, 
En had geen siersel ooit. - 
 
Wat is des Ridders hoofd, en wat des bedelaars? 


Welke werking doet dit hier? Wat beduidt het? Let, hoe het bijgebragt wordt. Beide zijn zalig; de een toch blies zijnen adem uit in den schoot der Kerk, de ander wijdde haar zijn slagzwaard. Dus: alles veil te hebben voor de Kerk, doet u zalig worden; derhalve, zweert. Het laatste is het, wat de monnik zeggen wil; maar dat het onderscheid van rang in beide doodshoofden niet te herkennen is, doet hier niets ter zake, en de geheele clause zal dus missen die uitwerking te doen, welke de Dichter er toch mede moet bedoeld hebben.
Wij moeten ons bekorten; dus nog een enkel woord over versificatie en taal. Ten gevalle van maat en rijm, veroorlooft de Heer sifflé zich op meer dan ééne plaats ongewone constructiën; b.v. bladz. 20. los zich rukkend. Bladz. 29. Ik kan niet spreken meer. Bladz. 62. Wat moet ik hopen meer? Bladz. 69:

Verzel ook gij, 
Mijn broeder! smeek ik u, naar mijne wijkplaats mij; 
Niets doet mij aarz'len meer. 


Ook missen wij wel eens een woord, ten gevalle van de maat; als, bladz. 31: in stad. Bladz. 35: En slepen in uw val [mede] wie met u heeft gewoeld. Bladz. 28: Geen maanlicht zal mij troost verstrekken. Ook is, naar den zin, bladz. 35

De priesterschap omgeeft een bovenaardsche luister, 



{==183==} {>>pagina-aanduiding<<}

en bladz. 42:

Der menschen zwakheid is der geestelijken wapen, 


de vierde naamval, wat, naar de constructie, de eerste schijnt.
Dat rijm, dat rijm! wij hebben er hier wederom eenige ongepaste woorden aan te danken. Bladz. 3:

Hij verkoor 
Zich niet te noemen. 


Men zegt in dien zin altijd: hij verkoos.
Bladz. 15:

Zoo bleve ik meester, om in tijds terug te deinzen! 


Dat woord eischte het rijm, ofschoon het geheel iets anders is, en er keeren moest staan.
Ald.:

- Neen, Filips! gij zult hun redder schijnen. 


voor zijn of worden.
Elders het menigvuldige en toch duizend- tegen éénmaal ongepaste griefde op liefde.
Uitdrukkingen, hoogdravend, als bladz. 23:

Mijne tranen, 
Neemt uwen vrijen loop! Wilt u den uittogt banen. 


(het onderstreepte is bovendien overtollig.) en dubbelzinnig, als bladz. 55:

O mijn broeder! 
Ook ik beklaag u. Ach! wij hadden ééne moeder 
En éénen vader ook. 


kan de Heer sifflé zelf, bij nader indenken, onmogelijk goedkeuren, evenmin als verzwindt, bladz. 28, (naar ons gevoelen een Germanismus, die door middel van de poëzij onzer tale schijnt te willen insluipen), ongelijkb'ren, bladz. 45, voor onvergelijkelijken (al heeft ook zelfs een bilderdijk die gebezigd), terwijl, bladz. 17, voor intusschen, enz.
Niemand vatte echter deze aanmerkingen zóó op, alsof wij dit Treurspel op geringen prijs stelden. Het heeft, naar ons oordeel, vele verdiensten, en wij twijfelen niet, of het zou, op het Tooneel, op vele plaatsen, eene goede uit-
{==184==} {>>pagina-aanduiding<<}
werking doen. Maar de meer dan gewone aanleg van den Dichter sifflé voor het Treurspel doet ons in de verdere ontwikkeling van dit schoone talent belang stellen, en daarom die aanmerkingen op zijnen arbeid in het midden brengen, welke hem naderhand misschien van eenig nut zouden kunnen zijn, en welke wij wenschen, dat hij even welmeenend opvatte, als wij die geven. Ook van de Tragoedia geldt, wat Vader horatius van de Comoedia zeide: habet tanto plus oneris, quanto veniae minus.


Oordeel niet voor het tijd is; dus weet of wacht. Een geschiedkundig Overzigt der jaren 1830 en 1831, in romantischen vorm. Te Arnhem, bij C.A. Thieme. 1833. In gr. 8vo. 242 Bl. f 2 - :


De Slagtoffers van Volksberoeringen; een geschiedkundig Tafereel uit de belangvolle jaren 1789-1814. Naar het Hoogduitsch van den Hoogleeraar A.H. Petiscus. Met eene Titelplaat. Te 's Gravenhage, bij A. Kloots. 1833. In gr. 8vo. 262 Bl. f 2-80.

De menigte van uitkomende boeken en het plaatsgebrek in ons Tijdschrift noodzaakt ons meer en meer de kortheid in onze beoordeelingen te betrachten. Wij zullen dan van beide deze geschiedkundige Romans slechts zeggen, dat zij denkelijk met belangstelling zullen gelezen worden; dat Oordeel niet vóór het tijd is, uit den aard der zaak, de Nederlanders, als zoodanig, nader betreft; maar dat De Slagtoffers van Volksberoeringen, schoon dit werk minder tot onze geschiedenis in betrekking staat, als Roman beschouwd, eene hoogere waarde bezit. In uitvoerige en tot bijzonderheden afdalende beoordeelingen kunnen wij, om boven opgegevene reden, niet treden; alleen dit weinige: In het eerstgenoemde staat bl. 76, dat de regtzinnigste ambtenaren in België niet te vinden waren; lees hiervoor: de bestgezinde ambtenaren. Bl. 88 daaraanvolgende, dat België sedert 1108 het eerst als een zelfstandige Staat werd aangezien: hiervan kunnen wij ons uit de Geschiedenis niets herinneren. Bl. 172 en 173 van hetzelfde werkje lezen wij telkens van den Agatoclès van carolina pichler; dit behoort te wezen Agathocles of Agathokles.





De Evangelische Gezangen getoetst en gewogen en te ligt gevonden, door Jacobus Klok, Verwer en Koopman te Delfzijl, met eene korte Voorrede, en uitgegeven door H. de Cock, Geref. Leeraar te Ulrum. Te Groningen, bij J.H. Bolt. 1834. In gr. 8vo. 75 Bl. f : - 60.


Hier noodigt ons een slechte Kok 
Op garstig spek met uijen, 
En bezigt een gescheurde Klok, 
Om tot het maal te luijen. 










{==185==} {>>pagina-aanduiding<<}

Boekbeschouwing.

Besluiten van de Nationale Dordsche Synode; gehouden in den jare 1618 en 1619, te Dordrecht. Uitgegeven door en met eene Voorrede van Hendrik de Cock, Gereformeerd Leeraar te Ulrum. Te Veendam, bij T.E. Mulder. 1833. Gedrukt voor rekening van den Uitgever. In gr. 8vo. XIX en 48 bl. f : - 50.


Verdediging van de ware Gereformeerde Leer en van de ware Gereformeerden, bestreden en ten toon gesteld door twee zoogenaamde Gereformeerde Leeraars, of de Schaapskooi van Christus aangetast door Twee wolven (*) en verdedigd door H. de Cock, Gereformeerd Leeraar te Ulrum. Te Groningen, bij J.H. Bolt. 1833. In gr. 8vo. IV en 68 bl. f : - 50.

Geschriften, wier hoofdinhoud en toon, in meerdere of mindere mate, aan de beide hier boven vermelde boekjes mogen worden gelijk gesteld, zien wij dezer dagen hier en elders, onder verschillende titels en vormen, in grooten getale aankondigen; en het is te vermoeden, dat er aan al dat geschrijf wel niet spoedig een einde komen zal. Hier en daar verheft zich mede eene stem, die het boos vermoeden van ontrouw en afval, door de bedoelde boekjes omtrent een aantal Leeraren bij de Hervormden gewekt, poogt af te weren; dan deze verweerschriften, verre van den gerezen twist te

{==186==} {>>pagina-aanduiding<<}
doen ophouden, openen voor de aanvallers en beschuldigers eene nieuwe gelegenheid, om anderwerf de reeds verlatene kampplaats te betreden. De Letteroefenaars zien dit met smart; want naar mate, door al dat twisten, de hoofden verhit worden, in die zelfde mate schijnen de harten al kouder en kouder te worden in de liefde! - De hoofdbeschuldiging, waarvan de aanvallers uitgaan, is boos - is afschuwelijk; en welk eene mate van wijsheid, gematigdheid en zelfbeheersching behoort de beschuldigde te bezitten, om niet, hier of daar, den onbeschoften aanval met een scherp en kwetsend wapentuig af te weren en te bestrijden! Daarenboven maakt de aard des geschils een minnelijk verdrag onmogelijk; want terwijl de een den Bijbel, en dezen alleen, als regter in het gerezen geschil erkent en inroept - even zoo wordt er van de andere zijde geroepen: Niet de Bijbel alleen, maar deze, door de Formulieren uitgelegd en verklaard; met andere woorden: de besluiten der Dordsche Synode behooren het pleit te beslissen! - en aangezien men op deze wijze wijd uiteenloopt, valt er aan geen vergelijk te denken.
De Letteroefenaars, zij herhalen het, aanschouwen deze verwijdering met leedwezen, en achten het, in den tegenwoordigen staat des geschils, en bij den, zich meer en meer verheffenden, vloed van voor- en tegenschriften, hoogst ongeraden, zichzelven in eenen twist te mengen, die hen niet regtstreeks aangaat, en waarbij zij, eerlijk en rondborstig, gelijk zij zijn, niet zouden kunnen nalaten partij te kiezen. Maar daarenboven, waar zou het heen, indien zij van elk uitkomend geschrift, dit treurig geschil betreffende, in dit Tijdschrift verslag wilden geven! Het beste middel, om dien stroom van boekjes, door de navolgers van bilderdijk en zijne Leerlingen, met milde handen, uitgestrooid, te keeren, zou welligt dit zijn: dat er niemand op antwoordde; want naauwelijks heeft zulks plaats, gelijk dit, nog onlangs, met het uitgegeven geschrift van den Hoogleeraar de groot gebeurde, of aanstonds staat partij met

{==187==} {>>pagina-aanduiding<<}
een nieuw geschrijf gereed; en hoe bedaard en onpartijdig de gevoelens der ultra-regtzinnigen, uit Gods woord, uit de schriften der Hervormers, ja uit de Formulieren zelve, bestreden en wederlegd worden, de droevige ervaring leert, dat die menschen zich niet willen laten overtuigen. Het verheugde ons daarom zeer, toen wij, van eene geachte hand, de verzekering ontvingen, dat de vijf Amsterdamsche, door Doctor van der feen, zoo boos en kwaadaardig, beschuldigde Predikanten op diens geschrijf niet zullen antwoorden. Trouwens, die aanvallen wederleggen zichzelve, en kan, op de wijze, waarop van der feen dezelve bestuurde, schier elke vraag en antwoord van den Heidelbergschen Catechismus daartoe gebezigd worden.
Om deze redenen zijn wij ongezind, omtrent de hier boven vermelde boekjes van den jeugdigen de cock eenig verslag of beoordeeling in dit Tijdschrift te plaatsen: want wij begeeren met niemand in een twistgeding te treden, en zijn verre verwijderd van het denkbeeld, om ons geloof aan anderen, als onfeilbaren regel, op te dringen. De Bijbel, en deze alleen, heeft, in ons oog, een hoog en alles overwegend gezag; - menschelijke bepalingen, onverschillig of zij te Rome, Wittenberg, Geneve of Dordrecht zijn vastgesteld, houden wij voor menschelijk en feilbaar, en wij wachten ons zorgvuldig, in derzelver naam te zweren; - de groote Kerkhervormers zijn van dit grondbeginsel uitgegaan, en wij vereenigen ons gaarne met hunne wijze van beschouwing. Onze groote Heer en Meester had, vóór ruim achttienhonderd jaren, niet het minst te strijden met hen, die het gebod Gods krachteloos maakten door hunne eigenwillige inzettingen, en wij begeeren niet, dat het thans, om onzentwille, anders zijn zou. De Heer de cock volge, omtrent de leer der Goddelijke verkiezing en verwerping, de besluiten der Synode van Dordrecht; wij houden ons aan de leer der Openbaring, volgens welke God wil, dat alle menschen zalig worden en tot kennis der waarheid komen. - De Heer de

{==188==} {>>pagina-aanduiding<<}
cock verklare de leer van den dood van christus, en de verlossing des menschen door denzelven; wij gelooven de leer der verzoening, en roepen, met den Apostel, uit: O diepte der wijsheid en der kennisse Gods! De verborgenheid der godzaligheid is groot. God is geopenbaard in het vleesch! - De Heer de cock onderzoeke de leer van des menschen verdorvenheid en bekeering tot God en de manier derzelve; wij zeggen, met eenen, door Gods geest bestuurden, Apostel: Gelooft in den Heer jezus christus, en gij zult zalig worden, en voegen er de woorden des Zaligmakers nevens: Indien iemand niet wedergeboren wordt, hij kan in het Rijk Gods geenszins ingaan. - De Heer de cock bepale ons bij de leer van de volharding der Heiligen; de Bijbel leert ons, dat, wanneer wij in christus blijven, wij vele vruchten zullen dragen. Begeert de Heer de cock ons desaangaande te veroordeelen, en, met zijnen zekeren jeugdigen Geloofsheld dezer dagen, ten onzen aanzien, te zingen, gelijk hij, zeer liefderijk, doet:

‘Die jezus reine leer 
Nog onvervalscht belijden, 
Die zouden z' als weleer 
De tongen wel uitsnijden.’ 


of:

‘Was trigland nu eens hier, 
Gomarus daar beneven, 
Zij zouden vlam en vier 
Op deez' verleiders geven.’ 


dan zouden wij een en ander aanmerken, alsof hetzelve in onwetendheid gerijmd en gezongen ware geworden, en daarvan geene verdere notitie nemen; God biddende, dat aan de dwalenden mogen gegeven worden geopende oogen des verstands!
Vóór een aantal jaren zag het gezuiverd Christendom, in ons gezegend Vaderland, eenen schoonen dag aanbreken! Onder de verschillende afdeelingen der Protes-
{==189==} {>>pagina-aanduiding<<}
tanten deed zich, meer en meer, eene wenschelijke toenadering bespeuren, en het gebrek aan liefde, dat voorheen veler harten had doen verkouden, maakte overal plaats voor wederzijdsche belangstelling en inschikkelijkheid. De vrome, zijnen God in ootmoed des harten dienende, Christen zag die wederzijdsche toenadering met innige vreugde des gemoeds, en dacht daarbij aan het vertroostend woord der Openbaring: dat het eenmaal ééne kudde en één Herder wezen zou! De middelmuren van afscheiding, tusschen Christenen en Christenen, in vroeger eeuwen, door menschelijke dwaling en hoogmoed, al hooger en hooger opgetrokken, begonnen allengs bouwvallig te worden, en men begon te leeren elkander lief te hebben, gelijk jezus ons heeft lief gehad. Lutheranen, Calvinisten, Doopsgezinden en Remonstranten lieten de oude, lang verjaarde geschillen rusten, ten einde zich, in onderlinge verdraagzaamheid en liefde, neder te vlijen aan den voet van christus' kruis.
Zoo dachten menschen, zoo dachten Christenen; maar het bleek bij de uitkomst, dat de dagen, door een' jesaia voorspeld, voor het menschdom nog niet waren gekomen. Hierin erkennen wij den vinger Gods: Zijne gedachten waren niet onze gedachten, Zijne wegen niet onze wegen!
Een enkel man, met de zeldzaamste talenten begaafd, en als geleerde even beroemd, als zijne dichterlijke verdiensten hem den grootsten naam hadden doen verwerven, keerde, na eene langdurige ballingschap, in het vaderland terug, en wist zich, door zijne schitterende bekwaamheden, onder eenen, door vreemd geweld, aan Nederland opgedrongen Schijnkoning, naam en aanzien te verwerven. Maar, na de herstelling van de onafhankelijkheid des vaderlands, in 1813, en de stichting van nassau's Koningstroon, in 1815, vermeende deze man zijne verdiensten geenszins naar waardij te zien huldigen. Van dien tijd af dagteekende zich zijn besluit, om zijnen naam, indien al niet beroemd, dan toch berucht

{==190==} {>>pagina-aanduiding<<}
te maken; en in deze poging, men moet het bekennen, is hij maar al te zeer geslaagd!
Zich met der woon binnen Leyden nedergezet hebbende, verbond hij vele, en daaronder niet zelden de bekwaamste kweekelingen der Hoogeschool aan zijnen persoon, omgang en leerstellingen, en bij het goede, dat hij hun, uit den rijken schat zijner kennis, mededeelde, voegde hij tevens een aantal dwaalbegrippen van staatkundigen en godsdienstigen aard, en vanhier telt men (met weinige uitzonderingen) onder de voorstanders der oude, lang versletene begrippen meestal jonge lieden. Deze, met den uitmuntendsten aanleg toegerust, hadden behoefte aan dat alles, waarin hun jeugdige leeftijd in eenig opzigt was te kort geschoten, en zij vonden desaangaande in de School van bilderdijk eene volkomene bevrediging; maar, nevens het goede en bruikbare, werden nu ook de verkeerde en dwalende begrippen des beroemden mans hun eigendom, en, gelijk het eene kenmerkende eigenschap van zijn karakter was, van anderen te verschillen, even zoo vermeenden zijne leerlingen zich niet beter te kunnen doen onderscheiden, dan door, ook hierin, den vereerden Meester blindelings te volgen. Hij was hun voorgegaan; waarom zouden zij aarzelen zijne voetstappen te drukken?
Maar nu ook was de bron tot allerlei staatkundige en godsdienstige twisten geopend. Men ving aan met beschuldigen, ging voort met veroordeelen, en eindigde met verdoemen van andersdenkenden. Leefden wij thans in den tijd der Middeleeuwen, welhaast zou het vervolgen voor de deur staan; dan zoo verre is het, Gode zij dank! nog niet gekomen.
De bezadigde Christen, die in Gods getuigenis al zijne hoop en zaligheid stelt, ziet al die woelingen met diepen weemoed, en beklaagt van harte allen, die dezelve veroorzaken; maar die woelingen zelve verontrusten hem niet. Hij weet, naar het woord des Heeren, dat, terwijl de arbeiders sliepen, een vijandig mensch kwaad zaad kan strooijen op den akker, waaraan het

{==191==} {>>pagina-aanduiding<<}
goede zaad des geloofs, des vredes en der liefde is toevertrouwd. Hij is overtuigd, dat de Heer van den oogst van dit verkeerd bestaan kennis draagt, en, om wijze redenen, goedvond hetzelve niet te verhinderen. Hij weet, dat het onkruid niet uitgeroeid zal worden, maar dat het, met en nevens de tarwe, zal opschieten tot den dag des oogstes, en ... wat er dan gebeuren zal, leest hij in zijnen Bijbel, zonder anderen te verketteren of te verdoemen; voor zichzelven alleen toeziende, dat hij wakende blijve, wanneer de Heer komen zal.
Men poogt wel het veroordeelen, verketteren en verdoemen van anders- en minder steil denkenden te verschoonen met de bestraffende woorden, aan de oude Profeten, aan joannes den Dooper, aan jezus en zijne Apostelen in den mond gelegd; dan men vergeet, dat de oude Godsmannen daarbij alleen de moedwillige verachters van jehovah - joannes, christus en zijne Leerlingen alleen de vijanden van het Godsrijk bedoelden. In deze dagen worden de namen van wolven, slangen en adderengebroedsel, ja allerlei leelijke scheldnamen, hun naar het hoofd geworpen, die, in ootmoed des harten, gelooven en belijden, dat christus de Heer is, tot heerlijkheid des Vaders; maar tevens te veel eerbieds hebben voor het eeuwig en onveranderlijk Evangelie, dan dat zij hetzelve aan de uitspraken van Rome, Trente, Geneve, Wittenberg of Dordrecht zouden onderwerpen.
Na de ontwikkeling van deze onze Protestantsche gevoelens, zal het wel niemand verwonderen, dat wij ons ongehouden rekenen, van al de twistschriften dezer dagen, die welhaast legio kunnen worden, verslag te doen. Wij willen, nevens paulus, staan in de vrijheid, en ons door niemand eenigen last laten opleggen. Worden wij daarom, door de Zeloten dezer dagen, gesmaad, gescholden, gelasterd, verdoemd - wij willen voor hen, die dit doen, bidden, met de woorden des Heeren, die, naar zijne eigene verklaring, niet voor uitverkorenen,

{==192==} {>>pagina-aanduiding<<}
maar voor zondaren stierf: Vader! vergeef het hun; zij weten niet, wat zij doen!
Men vergeve ons onze uitvoerigheid! Wij vermeenden onze denkbeelden, in deze dagen, eenigzins nader te moeten doen kennen. Wij hadden geene bedoeling, iemand te beleedigen; en, mogten wij hiervan, hier of daar, den schijn hebben aangenomen, gaarne betuigen wij, dat dit tegen onze bedoeling is geschied.





Bijdragen voor de zuivere Bijbelleer, of het oude kleed zonder nieuwe lappen. Door J. van der Linden, V.S. Predikant te Kantens. No. I en II. Te Groningen, bij W. van Boekeren. In gr. 8vo. 33 Bl. f : - 40.

Dit geschrift schijnt bij nommers, even gelijk andere Tijdschriften, te zullen worden uitgegeven, en is door den Heer van der linden tevens voor andere medearbeiders, tot het leveren van bijdragen, opengesteld. De Schrijver stelt zich voor, inzonderheid voor de bewoners van het Hunzingo-kwartier, in wier midden hij de beste jaren zijns levens heeft gesleten, nuttig te zijn, daar er ook onder hun oog thans verschijnselen plaats hebben, die hen zoo ligt van het ware spoor zouden kunnen afleiden, en wie hij, door de eenvoudige en zuivere Bijbelleer, poogt te sterken. De poging zelve, kennelijk tegen de woelingen van Do. de cock e.a. gerigt, is loffelijk, en kan, waar dit noodig mogt zijn, het goede bevorderen.
Hartelijk wenschten wij, dat men zulke geschriften geheel als overtollig mogt kunnen beschouwen! Welligt (wij houden ons aan onze verklaring, bij het verslag omtrent de boekjes van Do. de cock gegeven) ware een diep stilzwijgen het beste wapen ter verdediging tegen de telkens zich herhalende aanvallen. De Bijdragen zullen waarschijnlijk niet éénen van de volgelingen des Heeren de cock overtuigen, en voor andersdenkenden

{==193==} {>>pagina-aanduiding<<}
zijn zij geene behoefte. Alleen voor de zoodanigen, die nog op twee gedachten hinken, kunnen geschriften als het onderhavige nuttig zijn, en wij wenschen, dat zij voor de bedoelde personen ten zegen mogen strekken! - Alwat wij doen kunnen, is, den voorstanders der zuivere Bijbelleer ernstig en welmeenend aan te raden, met bezadigdheid en in den geest der liefde te spreken en te schrijven, en in bitterheid, smalen en lasteren hunnen wederpartijders niet gelijk te worden. Wij erkennen, dat het, bij zoo veel onbescheid, als waarvan de ultraregtzinnigen dezer dagen zich bedienen, eene moeijelijke taak mag geacht worden, zich niet door eene edele verontwaardiging te laten vervoeren tot het zeggen van harde dingen, en dat dit ons zelve wel eens gebeurd is; maar het is toch, wél beschouwd, beter, - het is edeler, schooner en geheel overeenkomstig met den Christelijken zin en geest, jammerlijk dwalenden met innig mededoogen te beschouwen en te behandelen. De Apostel petrus ging de booze spotters, op den eersten Christen-Pinksterdag, niet met gelijke wapenen te keer; en hoe heerlijk was de uitkomst zijner, wel hoogernstige, maar toch liefdevolle, toespraak tot hen, die het: kruist hem! over den christus hadden uitgeroepen! - duizenden werden op dien dag tot de gemeente des Heeren toegedaan. Dat vermag de geest der zachtmoedigheid en der liefde - dat vermag de geest des Christendoms, vrij van alle menschelijke bijhangselen en leerbegrippen, - dat vermag de geest van christus, die de geest Gods is! - Mogt men dit, in dezen tijd vooral, beseffen, gevoelen en ter harte nemen!





Gedachten over de Beschuldiging, tegen de Leeraars der Nederlandsche Hervormde Kerk in deze dagen openlijk ingebragt, dat zij hunnen Eed breken, door af te wijken van de Leer hunner Kerk, die zij beloofd hebben te zullen houden. Door P. Hofstede de Groot, Hoogleeraar te Groningen. Te Gro-
{==194==} {>>pagina-aanduiding<<}
ningen, bij M. Smit. 1834. In gr. 8vo. 42 Bl. f : - 40.

De gewigtige beschuldiging, tegen de Leeraars der Nederlandsche Hervormde Kerk, in deze dagen, openlijk ingebragt, dat zij hunnen eed breken, door af te wijken van de leer hunner Kerk, die zij beloofd hebben te zullen handhaven, gaf den Heere de groot aanleiding tot deze Gedachten, en zijn Hooggel. besloot dezelve door den druk gemeen te maken, ten einde een voortdurend zwijgen niet als eene toestemming van den laster zou kunnen beschouwd worden, en men niet zou meenen, dat de beschuldiging niet wordt wederlegd, dewijl zij niet wederlegd kan worden.
Na eene korte inleiding deelt zijn Hooggel. zijne Gedachten mede. Zij zijn vier in getal: I. Dat men den eed niet altijd moet houden. II. Dat de Leeraars hunnen eed moeten breken, indien zij immer hebben bezworen, eene door menschen vastgestelde leer te houden. III. Dat zulk een eed nimmer door de Leeraars der Hervormde Kerk gedaan is. IV. Dat de geheele beschuldiging rust op eene, weinig met het Christendom strookende, verwarring van het onveranderlijke Goddelijke Christendom met de veranderlijke menschelijke beschouwing van hetzelve. Bij de ontwikkeling der derde gedachte wordt, daarenboven, een geschiedkundig onderzoek gevonden, omtrent het gezag, 't welk de Geloofsbelijdenis en de Katechismus gehad hebben vóór de Dordsche Synode; over de onderteekening der Formulieren van Eenigheid, te Dordrecht vastgesteld; voorts eene verdediging dier Synode, uit een Protestantsch oogpunt beschouwd; over de gebrekkige opvolging van de bepalingen dier Synode, en de vergetelheid, waarin zij allengskens geraakten; over de afschaffing van de door haar bevolene onderteekening en het voorschrift van 1816, en hoe veel dit heeft veranderd.
De Hooggel. Schrijver ontwikkelt al deze denkbeelden met groote duidelijkheid, beknoptheid en kennis van za-
{==195==} {>>pagina-aanduiding<<}
ken, maar ook tevens met eene zeldzame gematigdheid en rondborstigheid, zoo voordeelig uitkomende tegen de bitterheid en boosheid, waarmede de bewuste beschuldiging doorgaans dezer dagen wordt uitgebragt en verbreid. Recensent las dit stuk met deelneming, met genoegen, zelfs met stichting, en wenscht het in veler handen, vooral van hen, die, alhoewel zij zich niet in de rij der beschuldigers scharen, echter bange zorge koesteren voor het verliezen der ware regtzinnigheid, en gevaar loopen, om door geschriften, als die van de cock, van der feen en anderen, tot een angstig wantrouwen omtrent hunne Leeraars gebragt te worden.
Een aantal plaatsen uit zwinglius, luther, guido de bres, brakel en broes zetten de gevoelens des Schrijvers en de zaak, die hij voorstaat, niet zelden in een helder licht, en wij willen deze aankondiging met de opmerkelijke woorden van den laatstgenoemden besluiten. Wij vereenigen ons met dezelve geheel: ‘Wij hebben nog, - zegt broes - Gode zij dank! in onze Nederlandsche Hervormde Kerk de leer van de genadige vergiffenis der zonden om onzes eenigen Zaligmakers wil, de leer der hooge goddelijke waardigheid van Christus, de leer van den H. Geest, die in den diepverdorven zondaar het geloof en de liefde met kracht werkt. Dit geloof is nog verre over het geheel bij onze Leeraars en bij onze Gemeenten. Wanneer God het in onze Nederlandsche Kerk bewaart, dat dierbaar geloof, hoe bewaart Hij het anders dan door het te bewaren in de verstanden en in de harten der meerderheid? Onze regtzinnigheid is dan ook op deze wijs het meeste en zekerste beschut tegen de grove afwijking van enkele Leeraars; want, indien eenig Leeraar voor zijne Gemeente, die van Christus en dezen gekruist hooren wil, Christus verzwijgt en een ander Evangelie predikt, hem berispt het algemeene gevoelen, en kan hij wel gevoeliger van zijnen dienst ontzet worden, dan wanneer hij alleen spreekt, zonder hoorders?’

{==196==} {>>pagina-aanduiding<<}

Recensent wenscht niets vuriger, dan dat hij, bij het kort verslag van dit stukje, het laatste, verweerschrift tegen de aanvallen en beschuldigingen van de ijveraars dezer dagen mogt hebben aangekondigd!





Gods Voorzienigheid, Nederland ten goede gedachtig in den Tiendaagschen Veldtogt. Door E.M. Dorper. Te Amsterdam, bij Schalekamp en van de Grampel. 1833. In gr. 8vo. 90 Bl. f 1 - :

De Heer dorper, van wien wij onlangs de ontwikkeling der voordeelen van de scheiding tusschen Holland en België hebben aangekondigd, neemt hier den tiendaagschen veldtogt tot onderwerp van zijne behandeling, namelijk de leiding der Voorzienigheid daaromtrent. Hij begint met het oog te vestigen op het algemeene Bestuur der Voorzienigheid, en bepaalt zich vervolgens tot dat sedert de eerste Fransche Omwenteling, - in ons Vaderland, - sedert den Belgischen opstand, - gedurende den tiendaagschen veldtogt. Dit beschouwt hij eensdeels betrekkelijk de zorg van God voor het leger, anderdeels ten aanzien van het nut, voor Vaderland en Oranje daaruit ontsproten. Dit wordt weder in verscheidene onderdeelen uiteengezet, zoo als: de redding van de eere des Vaderlands; de opwekking van dien hoogeren moed, waarvan Koning, Volk en Leger, na den afloop van dien veldtogt, bewijzen hebben gegeven. Wij zullen hierbij niet stilstaan, omdat, naar ons inzien, die volharding ons niet zoo veel voordeels heeft aangebragt, en wij nu, na derdehalf jaren, en eene ontzettende ophooping onzer schuld, nog op hetzelfde punt staan, als toen ons de 24 Artikelen werden aangeboden, zonder nog iets van het einde te zien. Beter voldeed ons daarom het gezegde nopens de versterking en bevestiging van het vertrouwen tusschen den Erfgenaam des Troons en het Vaderland, door den tiendaagschen veldtogt bewerkt. Hieromtrent is dezelve zekerlijk van een onberekenbaar nut geweest, en het ge-
{==197==} {>>pagina-aanduiding<<}
zegde van den Heer dorper op dat punt is zeer gepast en ter zake dienende. Nog meer bevielen ons de twee volgende oogpunten: dat het onder de nuttige gevolgen van den veldtogt gerekend wordt, dat
dezelve aan de Belgische bevolking aanleiding gaf, haren afkeer van Holland en deszelfs Koning te toonen, daardoor weêrkeerig onzen afkeer van hen te versterken, en dus de herstelling der vorige betrekkingen onmogelijk te maken. De Heer dorper is namelijk, gelijk wij uit zijn vroegere geschrift weten, een ijverig voorstander der algeheele en volkomene scheiding van België; en dus brengt hij, te regt, aan de Voorzienigheid zijnen dank, dat Zij, door de ondervinding, in dezen veldtogt verkregen, de onmogelijkheid der Restauratie bij twee zoo lijnregt tegen elkander over staande volken heeft doen zien. Hij gaat nog verder, en beschouwt zelfs de Fransche tusschenkomst, hoezeer op zichzelve voor ons volksgevoel stuitende en algemeen met diepe spijt vernomen, als eene weldaad der Voorzienigheid, om de anders onvermijdelijke Restauratie te voorkomen. De Oranjevrienden in België zouden niet hebben nagelaten, bij den intogt des Prinsen in Brussel, (wanneer de Franschen niet opgerukt waren) hem tot de herstelling der oude betrekkingen te nopen, en hij zou dien wensch bezwaarlijk hebben kunnen weêrstaan. Zelfs onze geëerbiedigde Koning zou waarschijnlijk dat aanzoek ten laatste hebben ingewilligd; en welk eene bron van rampen en bezwaren, hoe vele botsingen zou dit niet hebben veroorzaakt! Hooren wij, wat hij bepaaldelijk van den Koning zegt, wanneer de Prins van Oranje, op de Belgische, zelfs gewijzigde, Grondwet, tot Koning van dat land ware verheven (of liever vernederd) geworden: ‘Veel van hetgeen hij nog tot diens genoegen, en alzoo in Belgiës belang, had kunnen doen, zou hij niet beproefd hebben, uit
vrees van den argwaan zijner getrouwe en hem om hunne liefde zoo dierbare Hollanders op te wekken, die ligt, ook in het onschuldigste, partijdigheid voor, ingenomenheid met België hadden meenen te bespeuren. - O diepte des onheils,

{==198==} {>>pagina-aanduiding<<}
waarin onze goede Koning en zijn niet minder goede Zoon zouden gestort zijn, indien eens gebeurd ware, wat ik duchtte! Maar de Voorzienigheid, die de wacht over beide hield, voorkwam dit heir van jammeren en plagen, en sloot, door der boozen geweld, den weg naar het zoo goed als veroverde Brussel, dat zoo gevaarlijk, zoo doodelijk voor hunne gemoedsrust had kunnen worden!’ - Niet minder heilloos zou die hereeniging voor onze Natie geweest zijn: ‘Verbeeldt u, voor een oogenblik, dat de onheilspellende tijding tot ons gekomen ware: hoedanig meent gij, dat daarvan de indruk zou geweest zijn? Wat mij betreft, hoe bedaard ik mij anders ook onze Natie voorstel, voor zoo koelzinnig houde ik haar echter geenszins, van mij niet te verbeelden, dat schrik, bittere spijt, diepe droefenis zich van aller harten meester gemaakt, en zich in eenen algemeenen kreet van afkeuring en weedom zouden hebben opgelost. Ach! had men zekerlijk, in radelooze treurigheid verzonken, uitgeroepen: droeve belooning voor al het verdriet, dat wij verduurd, voor al de schatten, die wij gespild, voor al de bewijzen van moed en trouw, die onze dapperen geleverd hebben; verduurd, gespild, geleverd, alleen en uitsluitend, om tot billijke schikkingen met België te komen, niet, om het uit zijne verachtelijkheid op te beuren! Droeve belooning, die ons in de toekomst verbeidt, ons, ten gevalle van dit gehate land, met nieuw bezwaar voor den handel belast, door nieuwe poging, om aan zijne voortbrengselen, ten minste eenigzins, de voorkeur te geven, gekweld, en daardoor met nieuwe, onvermijdelijke te-korten bedreigd te zien!’
Deze wijze van zien komt ons zeer juist voor, meer dan hetgeen de geachte Schrijver zegt nopens het onderwijs, hetwelk ons de Fransche tusschenkomst zou geven, namelijk ons, door het denkbeeld van den tachtigjarigen en dertigjarigen oorlog, tot geduld te vermanen; iets, hetwelk niet zeer troostrijk is, en ook geen steek

{==199==} {>>pagina-aanduiding<<}
houdt, daar toch Godsdienstvrijheid en onafhankelijkheid geheel andere redenen tot volharding zijn, dan het bedrag van den Schelde-tol, den weg door Limburg, of het bezit van Walsch Luxemburg; in welk licht zich de tegenwoordige stand van zaken aan ons, oningewijden in de geheimen der Diplomatie, vertoont. - Het stuk eindigt met troostgronden op te geven in den tegenwoordigen onzekeren en benarden toestand des Vaderlands. De Heer dorper beschouwt echter dien toestand als zeer donker, daar de Conferentie, of, om juister te spreken, Frankrijk en Engeland, het plan zouden hebben, ons door uitstellen en dralen tot de geheele uitputting onzer geldmiddelen, en hierdoor tot een toegeven en inwilligen te bewegen, dat van een te grond stieren van onzen Staat weinig of niet zou verschillen. Dit laatste zien wij, bij het weinig belangrijke der nog overige geschilpunten, blijkens erkende verzekeringen ook van onze zijde, niet zoo in. Doch ieder heeft daaromtrent zijne eigene wijze van zien; en ook wij erkennen gaarne, hier, met alle onze land- en lotgenooten, als in den blinde rond te tasten. De wijze van beschouwen des Heeren dorper in dit geheele werkje getuigt intusschen van een deugdzaam, godsdienstig en vaderlandlievend gemoed, dat zijne overtuiging onbewimpeld uitspreekt.
Onder het schrijven dezes vernamen wij met smart, dat de brave Man, na eene langdurige sukkeling, bezweken is. Thans zal hij de wegen der Voorzienigheid beter in haren zamenhang kennen, dan hem, en ons allen, hier, in weerwil der welmeenendste pogingen, vergund is geweest. Zijne assche ruste in vrede!







Leven, gedrukte Werken en Handschriften van Cornelis van Alkemade en Pieter van der Schelling, door G.D.J. Schotel, S.S. Min. Cand. enz. Te Breda, bij F.P. Sterk. 1833. In gr. 8vo. XVI, 360 Bl. f 3-60.


{==200==} {>>pagina-aanduiding<<}

De Heer schotel, bereids gunstig bekend door zijne bij de Leidsche Akademie bekroonde Verhandeling over de verdiensten van balthasar huydecoper omtrent de Nederlandsche Taal en Letterkunde, alsmede door zijn belangrijk Iets over het Slot Teilingen, en de bezigheden van jacoba van beijeren op hetzelve, geeft in de Opdragt van het aangekondigde werk te kennen, dat hij aanvankelijk voornemens was geweest, de merkwaardige lotgevallen van de evengemelde Gravin te beschrijven; doch dat hij, hierin onoverkomelijke zwarigheden ontmoet hebbende, te rade is geworden, het leven van twee minder bekende, maar toch verdienstelijke menschen te bearbeiden, te weten van cornelis van alkemade en pieter van der schelling.
Aan dit voornemen, en de gelukkige volvoering van hetzelve, zijn wij nu dit, in ons oog zeer belangrijk, werk verschuldigd, hetwelk ons niet alleen beter dan te voren met de levensbijzonderheden dezer twee, in de Nederlandsche Geschied- en Oudheidkunde, voor hunnen tijd, doorervaren mannen bekend maakt, maar ook eene breedvoerige en oordeelkundige opgave behelst hunner nagelatene werken, zoo gedrukte, als nog in Handschrift aanwezige.
De inhoud is als volgt:
I. Letterlievend Leven van cornelis van alkemade, bl. 1-43. Alles, wat hieromtrent in vele werken verspreid lag, is hier met oordeel en smaak bijeengebragt. Alkemade werd geboren den 11 Mei 1654; doch wáár, dit schijnt onzeker. Kok (Vad. Woordenb.) zegt, te Rotterdam; maar op de bokaal, hem in 1732 door de Regering der stad Leiden geschonken, leest men: cornelio van alkemade, Leidensi. (Verg. den Schrijver, bl. 1, 300 en 324.) Hij was Commies der Convooijen en Licenten te Rotterdam, en overleed aldaar den 12 Mei 1737, in den hoogen ouderdom van 83 jaren.
II. Letterlievend Leven van pieter van der

{==201==} {>>pagina-aanduiding<<}
schelling, bl. 47-54. Van dezen is, bij gebrek aan bouwstoffen en berigten, zeer weinig gezegd. Hij was de schoonzoon en ijverige medearbeider van alkemade, Doctor in de beide Regten, en Predikant bij de Remonstrantsche Broederschap. Hij overleed in of kort vóór het jaar 1751.
III. Gedrukte Werken van beiden. Van niet minder dan 19, meestal vrij uitgebreide, werken wordt hier een oordeelkundig verslag geleverd, waartoe de vrienden van den Heer schotel, blijkens de Voorrede, hem belangrijke bijdragen geleverd hebben. Zoo hebben wij het uitvoerig en fraai verslag van alkemade's Munt der Graven van Holland (Delft, 1700, fol.) te danken aan de medewerking van den Heer noordaa, en de bij uitstek belangrijke beoordeelingen van de uitgaven van van zurck's Codex Batavus en van van leeuwen's Practijk der Notarissen aan den Heer Mr. van hasselt. Veel nuttigs werd door den Schrijver zelven bijeengebragt, onder anderen over alkemade's Kampregt, Beschrijving der Stad Brielle en Inleiding tot het Ceremonieel der Begrafenissen, van welk laatste stuk de Heer schotel ons eene omwerking en uitbreiding belooft.
IV. Handschriften, bl. 193-320. Hier ontmoeten wij: 1o. Handschriften van c. van alkemade, door zacharias conrad von uffenbach gezien en beschreven. Dit gedeelte is opgesteld naar aanleiding van uffenbach's Merkwürdige Reisen durch Niedersachsen, Holland und Engelland. Ulm, 1754. 8vo. 2o. Hss. door kluit in 1777 gezien bij den Heer salomon bosch te Rotterdam. Dit verslag is ontleend uit den Brief van den Hoogl. kluit in van wijn's Huiszittend Leven, 2de Stuk. Het is te bejammeren, dat de Heer schotel niet geslaagd is in zijne poging, om inzage dezer rijke verzameling te verkrijgen, waarvan de Heer c. van vollenhoven te Rotterdam thans bezitter is. Wij twijfelen niet, of dit gedeelte zoude daardoor veel in nieuwheid en be-
{==202==} {>>pagina-aanduiding<<}
langrijkheid gewonnen hebben. 3o. Handschriften van beiden, in bezit van Liefhebbers der Vaderlandsche Geschiedenis en Oudheidkunde. Dit is, in ons oog, het meest belangrijke gedeelte van dit boek, vooral om het zeer uitvoerig verslag van alkemade's Beschrijving van voorname Geslachten, V Deelen, fol. (bl. 227-281). 4o. Handschriften, door beiden gebruikt bij het zamenstellen hunner Werken. Dit gedeelte bevat veel belangrijks, maar zou, naar wij vermeenen, nog vrij aanmerkelijk hebben kunnen vermeerderd worden uit den (voor ons liggenden) Catalogus der Bibliotheek van alkemade en van der schelling, Rott. 1751, 8vo., waar
onder de Mss. (p. 103-113) een aantal belangrijke stukken voorkomen, welke wij hier niet vermeld zien.
Ten slotte volgen Bijlagen, Bijvoegsels en Verbeteringen.
Het werk is versierd met facsimile's van het geschrift van alkemade en van eenen brief van van der schelling aan den Heer w. otto reitz, en eindelijk met eene gekleurde plaat, voorstellende de wapens van rossum en boisot, welk laatste, volgens den Schrijver, niet bekend was.
De wijze, waarop het geheel bearbeid is, verdient allen lof. Het ware ongetwijfeld te wenschen, dat het Leven en de Geschriften van van loon, van mieris en andere Letterhelden der XVIIIde Eeuw eens op gelijke wijze behandeld werden. Tot dusverre is de Letterkundige Geschiedenis onzer vaderlandsche Schrijvers der XVIIIde Eeuw nog maar schraal bewerkt.
De Schrijver heeft op eene waardige wijze, en zonder overdrijving, de eer van van alkemade en van der schelling gehandhaafd; de groote verdiensten hunner meeste werken en derzelver blijvend nut in een helder daglicht geplaatst, zonder hun gebrek aan smaak, 't geen trouwens dat van hunnen leeftijd was, te ontveinzen. Zoo veel heeft hij zeker bewezen, dat het oordeel van bilderdijk, die hen slechthoofden noemde, die het te wenschen ware dat nimmer hunne pen

{==203==} {>>pagina-aanduiding<<}
op 't papier gezet hadden, even laatdunkend en onregtvaardig was, als toen hij wagenaar eenen dommen ezel en lage koopmansziel noemde, of meerman een' wurm in alles, die zich blind gekeken had op de ontzachlijke Bibliotheek van zijnen Grootvader.





Gedenkwaardigheden uit de Geschiedenis van Gelderland, door onuitgegevene Oorkonden opgehelderd en bevestigd; door Is. An. Nijhoff, Opzigter van het Provinciaal Archief van Gelderland, enz. IIde Deel. Met Afbeeldingen. Te Arnhem, bij P. Nijhoff. 1833. In gr. 4to. CXVI en 314 bl. f 8-50.

Het eerste deel van dit belangrijk werk (van hetwelk wij in No. III voor 1831, bl. 121-128, verslag deden) behelsde, behalve eene breedvoerige Inleiding over den toestand van Gelderland in de eerste helft der XIVde Eeuw, eene uitgebreide en rijke verzameling van Oorkonden, ten vervolge van het Geldersch Charterboek van den Heer bondam, en wel over de jaren 1286-1343. Hierdoor was nu het werk van bondam in overeenstemming gebragt met de Geschiedenis van Gelderland van wijlen den Baron van spaen, waarvan slechts het eerste deel, mede tot 1343 loopende, het licht heeft gezien.
Met dit tweede deel komt dan nu de Heer nijhoff nader aan zijne eigenlijke bedoeling; dat is, om beide zoo even gemelde werken te gelijk te vervolgen. Hiertoe treedt hij thans zelf als Geschiedschrijver op, en beschrijft, bl. I-CXVI, de Geschiedenis van Gelderland gedurende de Regeringen van reinald III en eduard, Hertogen van Gelre, of van 1343 tot het laatste van 1371. Gewis een allerbelangrijkst tijdvak! Immers in hetzelve ontbrandde in ons geheele Vaderland het vuur der tweedragt. In Holland kenmerkten de verbitterde partijen zich met de namen van Hoeksch en Kabeljaauwsch, in Friesland met die van Schierin-
{==204==} {>>pagina-aanduiding<<}
gers en Vetkoopers, en in Gelderland waren het de hekerens en bronkhorsten, die met niet mindere woede, met geene mindere afwisselingen der krijgskans elkander vervolgden, en het land met plundering, roof en moord vervulden. De Heer nijhoff heeft dit tijdvak, in ons oog, op eene uitmuntende wijze behandeld, en daardoor getoond, dat hij niet alleen voor het verzamelen en ophelderen van Charters, maar ook voor de veel moeijelijker taak van Geschiedschrijver berekend is. Het is zoo, naar den smaak van sommigen, zal men hier wat te veel zoogenaamde kleinigheden ontmoeten. Men zal misschien vragen: waarom zoo dikwijls geboekt, dat door dezen of genen Edele een Brief bezegeld werd; dat hij borg bleef voor geleende gelden; dat hij begunstigd werd met dezen of genen Tol, enz.? Maar zonder deze, althans schijnbare, kleinigheden ware het wel volstrekt onmogelijk geweest, de geschiedenis van dit, tot dusverre zoo duister en verward, tijdvak zoo zeer op te helderen, als de Heer nijhoff zich beroemen mag gedaan te hebben, en
waardoor wij ons nu kunnen verheugen in een nieuw werk over de Geldersche Geschiedenis, in hetwelk men dat, hetgeen pontanus, en die na hem geschreven hebben, van hetzelfde gewest, in hetzelfde tijdvak melden, naauwelijks herkennen kan. Hij, die zich de moeite wil geven, om de weinige bladzijden, welke pontanus en slichtenhorst (zie b.v. laatstgemelden bl. 132-149) aan dit geheele tijdvak van 38 jaren hebben kunnen toewijden, te vergelijken met den arbeid van den Heer nijhoff, zal de uitdrukking: een nieuw werk, niet te sterk vinden.
Behalve door een gepast beroep op de best onderrigte Schrijvers, staaft de Heer nijhoff zijn geschiedverhaal met eene belangrijke verzameling van Oorkonden (bl. 1-290), welke door de noodige aanteekeningen opgehelderd zijn, en, even als in het vorige deel, door drie Registers, te weten der plaatsen, der personen en der in de aanteekeningen verklaarde woorden, beslo-
{==205==} {>>pagina-aanduiding<<}
ten worden. Ook het uitwendige van dit werk verdient denzelfden lof, dien wij, ook in dat opzigt, aan het eerste deel gaven.
Met genoegen zagen wij uit de Bijvoegsels en Verbeteringen, welke dit deel voorafgaan en tot het eerste betrekking hebben, dat eenige kleine aanmerkingen, welke wij ons in het straks gemelde verslag vergunden, den Schrijver gegrond voorgekomen zijn. Dit moedigt ons aan, om er weder ééne, hoezeer kleine, in het midden te brengen tegen de aanteekening op bl. LXXIX, waar nijhoff, sprekende van het Verbond, hetwelk Hertog albrecht van beijeren op den 16 Augustus 1359 (mieris, III. bl. 105) met eduard van gelre sloot, en hetwelk geteekend is te Adinchem, vermeent, dat men, in plaats van Adinchem, moet lezen Redinchem (eene plaats of waard niet ver van Kuilenburg). Deze gissing is, naar ons inzien, ongegrond. Adinchem is Enghien in Henegouwen, in welk Graafschap Hertog albrecht zich destijds onthield, gelijk ook blijkt uit een Charter, (bij mieris, III. bl. 104.) door hem den 11 Augustus 1359 (en dus slechts vijf dagen vroeger) geteekend te Caisnoit (le Quesnoy) in hetzelfde Graafschap.
De Schrijver vinde in de ongeveinsde deelneming van alle deskundigen de noodige aanmoediging, om zijne hoogst belangrijke, maar moeijelijke en moeitevolle onderneming op dezelfde wijze te blijven voortzetten!


Trelawney's Avonturen in Oost-Indië. Door hemzelven beschreven. Naar het Engelsch. III Deelen. Te Amsterdam, bij H. Frijlink. 1833. In gr. 8vo. 862 Bl. f 8-70.

Zoo voor het groote lezend publiek en alle beminnaars van verhalen, die door het zonderlinge en stoute de aandacht boeijen, als voor beoefenaars der karakterkunde, is de vertaling dezer Avonturen van trelawney

{==206==} {>>pagina-aanduiding<<}
een welkom verschijnsel; te meer, daar deze woeste en moedige omzwerver tot model gediend heeft voor byron's Zeeroover en Giaoer, ja dien Dichter, met wien hij in gemeenschappelijke zucht voor onafhankelijkheid en gelijken haat tegen huichelarij en welvoegelijkheidsdwang overeenstemde, zelfs naderhand op vele zijner togten verzeld heeft. Hier in Indië echter was trelawney met Lord byron nog niet, maar wel met zekeren merkwaardigen zeeschuimer de ruyter, een' in Noord-Amerika geboren Hollander, langen tijd in aanraking. Weinig over trelawney en zijn hem geheel kenschetsend werk te zeggen, zou de nieuwsgierigheid niet bevredigen; en er zoo veel van mede te deelen, dat men zich eenigermate een begrip van den inhoud en den geest dezer drie boekdeelen daaruit zou kunnen vormen, zou de perken eener beoordeeling verre te buiten gaan. De stijl is levendig en onderhoudend. Waarheidsliefde schijnt den Schrijver te bezielen; schoon men echter nu en dan aan de juistheid zijner opgaven wel eens mag twijfelen, en hij zeker, hoewel hij zijne verkeerdheden belijdt, dezelve in een verzachtend daglicht zoekt voor te stellen. Ten einde den altijd (ook waar hij misdadig wordt in zijn gedrag, of in zijne redekavelingen geheel afdwaalt van het regte spoor) toch zoo belangwekkenden zwerveling geheel te leeren kennen en zijne verdere lotgevallen te vernemen, reikhalzen wij naar de vertolking van die zijner schriften, welke zijne latere ontmoetingen, gewaarwordingen, daden en drijfveren schilderen.


De Mensch en het Geld, of Inkomsten en Huishouding; een Boek voor allen, behelzende nuttige raadgevingen, om eerlijk geld te verkrijgen, het verstandig te behouden en nuttig te gebruiken; ter behartiging voor jonge en oude lieden, voor mindere en hoogere standen, door Ebersberg. Naar den tweeden veel vermeerderden Druk uit het Hoogduitsch vertaald. Te Alkmaar, bij J.A.M.W. Lesage ten Broek. In kl. 8vo. VIII en 183 bl. f 1-50.


{==207==} {>>pagina-aanduiding<<}

Het doorgaande doel eener beoordeeling behoort te zijn, den lezer, zoo veel mogelijk, met den inhoud van een werk bekend te maken, om, dit gedaan zijnde, hem, als 't ware van zelf, op het standpunt te brengen, dat eigenlijk hij en niet de beoordeelaar het juiste oordeel velle. Dat een onpartijdig beoordeelaar het zoo behoort aan te leggen, was en is nog steeds hetgeen Rec. zich telkens, wanneer hij zal beoordeelen, vooraf herinnert. Het is toch eene zeer moeijelijke zaak, een oordeel te vellen, waar het eigenlijke ik geene stem bij zoude hebben. Maar laat het ik medespreken, indien dat slechts niet den boventoon kraaije, en, als met aureolus philippus theophrastus paracelsus bombastus von hohenheim, elk toeroepe: ‘Gij moet u spiegelen in mij, ik mij niet in u; gij moet aan mij een voorbeeld nemen, ik niet aan u; aan u allen stel ik mij ten voorbeeld.’ - Laat de neus van den beoordeelaar, als die van Diego in het verhaal van slawkenberg (*), soms wat sterk uitsteken; is het zijne schuld, wanneer de Lezers, even als de nieuwsgierige Straatsburgers, hem slechts daarom volgen, dat zij niet anders verlangen dan hunne nieuwsgierigheid te voldoen, zonder daarbij te overwegen, wat hun belang eigenlijk van hen vordert? Maar, helaas! helaas! zegt slawkenbergius met een' hevigen uitroep, het is de eerste maal niet, en ik vrees dat het ook de laatste maal niet zal zijn, dat eene sterkte gewonnen of verloren is geworden door - neuzen (†). Rec., meenende opgemerkt te hebben, dat velen slechts beoordeelingen lezen, om eene oppervlakkige kennis met het boek - en niet meer - te maken, heeft, in het onderhavige geval, het er opzettelijk op toegelegd, zijne Lezers met

{==208==} {>>pagina-aanduiding<<}
den inhoud dezes boeks niet bekend te maken, en in hun belang geoordeeld, voor deze keer, als van den drievoet zijn oordeel te vellen. Om evenwel niet den schijn te hebben van geheel willekeurig te handelen, en in onze hoogst liberale tijden voor een' volslagen Legitimist, Absolutist of Ultra gehouden te worden, zal hij misschien eene enkele plaats uitkippen uit het werk zelve, om daardoor, kon het zijn, de Lezers dezer beoordeeling nog nieuwsgieriger te maken naar den geheelen inhoud.
Hoe men over het algemeen den inhoud van dit werkje moge beoordeelen, de Vertaler had de uren, welke hij kon afzonderen, niet nuttiger kunnen besteden. Bij de overbrenging had hij niet zoo zeer een takje of rankje behoeven te besnoeijen, als wel dat hij, zonder eigen werk te willen leveren, nogtans de van elders gekozene voorbeelden door eigene had kunnen vervangen (*). Maar hetgeen elders tot nuttige berekening en goede gevolgtrekkingen gebezigd wordt, kan ook bij ons ten voorbeeld gesteld worden. Wij willen het goede erkennen, waar wij het vinden, en navolgen, door wien het worde voorgesteld. Hetgeen geschreven werd om te leeren, hoe men geld eerlijk verkrijgen, verstandig behouden en nuttig gebruiken zal, moet voor elk, ook voor den Nederlander vooral, belangrijk zijn. Hij toch wordt gezegd gaarne geld te verdienen, en heeft den naam en ook de daad, daarnaar op eene eerlijke wijze te trachten; onze voorouders verstonden vooral de kunst, om de winst verstandig te behouden; en óf zij op zijnen tijd er een nuttig gebruik van wisten te maken! Men ga het antwoord vragen bij de vele weldadige inrigtingen en stichtingen voor kunsten en wetenschappen, die voortgesproten zijn uit de eerlijke verdiensten en verstandige wijze van bewaren, die alleen tot eene nuttige besteding kon leiden. Daar met den tijd echter een en ander verandert, zoo kunnen herinneringen aan zulke tijden niet dan nuttig zijn; als waarschuwingen, om niet af te wijken, zullen zij reeds derzelver verdiensten hebben. In hoe verre wij ons boven de landgenooten van den Schrijver of andere volken verheven meenen,

{==209==} {>>pagina-aanduiding<<}
en zulke teregtwijzingen en raadgevingen op ons minder toepasselijk zouden zijn, hierover beslissen wij liefst niet. Indien wij inderdaad zoo verheven zijn, zoo strekke het ter bevestiging van het goede; en daar het in dit boekje aan geene voorbeelden ontbreekt, hoe de mensch dalen kan, zoo make het waakzaam en leere toezien, dat hij, die staat, niet valle!
Met den Vertaler wenschen wij dit boekje in veler handen; aller harten zullen er niet voor geopend zijn, want het bekende gezegde: Ach! wilden alle menschen wél, en waren daarbij wijs, enz. toont, dat het voor velen zelfs nog te vergeefs zal geschreven zijn. Wij bevelen echter, met hem, de verspreiding van hetzelve allen ouders, opvoeders en dezulken, die eenigen invloed op hunne onderhoorigen hebben, met alle vrijmoedigheid aan. Het is in gemakkelijk formaat en zindelijk gedrukt, en heeft een vriendelijk en uitlokkend voorkomen.
Wat den Schrijver betreft, die denkelijk van onze goed- of afkeuring niets vernemen zal, zoude het om het even kunnen zijn, hoe wij over hem dachten of oordeelden. Vrijmoedig zeggen wij, dat hij onbillijk zal en zoude doen, die dit zijn werk hard wilde beoordeelen. Wie zoude hartelijke en welmeenende raadgevingen, door eigene ondervinding gekocht, wél betaalde levensregelen kunnen terugstooten? Liever danken wij hem voor hetgeen hij met broederlijke liefde zijnen vrienden op het hart drukt.
Juist slaan wij het boekje open, waar de Schrijver over het Beursspel, den windhandel, spreekt. Staan wij een oogenblik stil bij deze gevaarvolle klip. Het is ook hier als met de meeste dingen: niet in de Beurs, maar in den mensch is het misbruik gelegen. Waar de menschen de Beurs als de markt beschouwen, die tot koopen en verkoopen van allerlei openbare effecten, wissels, geldsoorten en waren bestemd is, daar is zij voor hen en voor het algemeene welzijn eene allernoodzakelijkste en nuttige inrigting. Waar zij alleen als de plaats wordt beschouwd, om gemakkelijke en spoedige winst te verkrijgen, wordt zij de kampplaats, waar eer en vermogen verloren wordt. De eerste klasse, die der achtbare Handelaars; zij schragen de Beurs; zij zijn de kolommen, die den handel dragen, en aan hen is het te danken, dat onze Beurs tot nog toe de markt is gebleven, waarop het oog van Europa altijd gerigt blijft, en waar de geld-
{==210==} {>>pagina-aanduiding<<}
behoevende Mogendheden het liefst de leeningen sluiten. De tweede klasse, die der Beursspelers; hunne gedragingen mogen iets kluchtigs hebben, wanneer het kluchtspel pas begint, en zoo lang zij handelen, gelijk de Schrijver dit bl. 65 en verv. beschrijft; maar als de bepaalde dag komt, op welken de verkochte papieren geleverd of de gekochte ontvangen moeten worden; wanneer dan, in plaats van eene gemakkelijk en spoedig verkregene winst, het vermogen der kinderen, het huwelijksgoed der vrouw, de eer van het geslacht moet geofferd worden, - dan kost het dikwijls maar ééne schrede van de eer tot de schande, éénen stap van het verschrikkelijk dobbelhuis tot den kerker of den schandpaal! ten zij dat de
echtgenoot, de vader van verscheidene onmondige kinderen, zijne schuld nog zoekt te verzwaren voor den Eeuwige, door als zelfmoorder te sterven! (bl. 8.) Gelukkig ware het, indien, zoo als de Vertaler in eene noot bl. 70 zegt, het in dit Hoofdstuk vermelde voornamelijk slechts op de agiotage op vreemde Beurzen, gelijk die van Weenen en Parijs, van toepassing was! Hij heeft, zoo het ons voorkomt, wél gedaan, dit Hoofdstuk in deszelfs geheel behouden te hebben; het is niet alleen op de vreemde, het is helaas! ook op onze Beurzen maar al te toepasselijk. Gelukkig, indien het tot waarschuwing mogt strekken tegen den verderfelijken windhandel! Door dezen toch is reeds zoo menig landgenoot te grond gebragt, onteerd, geschandvlekt en ellendig geworden.





Zriny, of de Dood voor Vrijheid en Vaderland; groot Heroïsch Treurspel in vijf Bedrijven; door G.A.C.W. Marquis de Thouars, Luitenant der 10de Afdeeling Infanterie. Te Gorinchem, bij J. Noorduyn. 1833. In gr. 8vo. XXIV en 180 bl. f 2-60.

Oorspronkelijk, hoewel het op den titel verzwegen is, is dit stuk door den beroemden körner gedicht; maar de Marquis de thouars levert er eene vrije navolging van. Hij zelf betuigt, in zijne Voorrede, van zijn voorbeeld te zijn afgeweken, zoo dikwerf hij dit dienstig achtte. Schoon dus de eer der vinding van het stuk aan körner toekomt, heeft onze landgenoot de verantwoording voor geheel het

{==211==} {>>pagina-aanduiding<<}
Treurspel, gelijk het in Nederlandsch gewaad door hem wordt aangeboden, op zich genomen, en wij mogen het even als een oorspronkelijk en voor ons tooneel bewerkt stuk beoordeelen. Dit zullen wij dan ook doen, zonder op het Duitsche van körner te letten.
In den stijl, zoo van de Opdragt aan den Koning van Pruissen, als in het vers aan de Nederlandsche Dichters en in het Treurspel zelve, hindert ons wederom, vooral in datgene, wat bij thouars geheel oorspronkelijk is, het overladene en brommende van vele uitdrukkingen, en de dikwijls gekunstelde, ja niet zelden onze taal verkrachtende woordkoppeling, waarin zijn Ed., in spijt der algemeene afkeuring, een bijzonder behagen blijft vinden. Bilderdijk was, wij erkennen het, wel eens hard en gekunsteld in zijn aaneenklinken van woorden, maar zondigde daarin niet tegen de grondbeginselen van ons taalstelsel, noch tegen den gezonden zin der woorden; doch thouars is in dat opzigt nog ongelukkiger navolger van den onnavolgbaren bilderdijk, dan zijn kunstgenoot van der hoop. Baldrend noodstormuur, dorverschonkeld lauwergroen, ontheistrend noodstormwoên, dichttooneelkunstspoor, zangrigvol gemoed, vaangeslap, krakend vuurgloedbruischen, nokkend hart, rinklende armen, enz. enz.; verder in het stuk zelve, bl. 7: De Donauvest, die waggelt op haar naven, en de vuurgloedstroom, die haar ingewand zal doordraven: deze en al dergelijke gekunstelde en onnatuurlijke uitdrukkingen, te veel om hier op te noemen, beantwoorden niet aan de schoone belofte, bl. XII:

'k Zong, Bardenschaar! door rein gevoel gedreven, 
Op eigen wijze en kunsteloozen toon, 
De zegepraal van een krijgshaftig leven, 
Der reine liefde omhoog beschoren loon. 


Daar de Dichter zegt geene behoorlijke zorg voor herziening der drukproeven te hebben kunnen dragen, zullen wij op geene drukfouten hechten, schoon er vele zijn, die den zamenhang duister maken, en wij blass, voor bleek, en andere klinkklare Germanen, daaronder bezwaarlijk kunnen rangschikken. Maar Hongaar, op bl. 91, is geene drukfeil, Dergelijke fouten in de klankmaat, als een 
{== afbeelding 	==} {>>afbeelding<<}
    
,

{==212==} {>>pagina-aanduiding<<}
tevens Christen, zijn stuitend. Zoo biedt hij u Kroatie als erflijk Koningrijk, bl. 113, dat men lezen moet Kroaatsje als erflijk Koningrijk, om in de maat te blijven, is niet veel beter. De taal van bilacky, in het 4de tooneel, 3de bedrijf, gelijk die door thouars bij zijne navolging gewijzigd is, schijnt ons snorkend en honend, meer die van een' dolleman, dan van een' beraden krijgsheld; gelijk eene zekere krachttaal, waaraan echter de eigenlijke en ware kracht ontbreekt, meest overal het stuk ontsiert, op welks inhoud en gang, in betrekking tot de vertooning op onze schouwburgen en de vorming van den smaak des publieks, bovendien niet weinige aanmerkingen te maken zijn. Vooreerst is het stuk bijna de helft te lang. Ten tweede zijn de alleenspraken (gelijk in vele Tooneelstukken) te gerekt, b.v. die van soliman, bl. 5 tot 7 ingesloten, 56 regels; 40 regels zou reeds te lang zijn, vooral daar geheel de alleenspraak in een ijdel snoeven en dreigen bestaat, wel eenigzins in harmonie met het hier aan soliman toegekende karakter, maar dat echter kort en krachtig in een 32 tal regels had kunnen zijn bijeengetrokken. Om nu niet in alle bijzonderheden te treden, voegen wij hier nog bij, dat het voor den lezer niet hinderlijk is, zoo het eene bedrijf in deze en het andere in gene plaats speelt; maar dat de gedurige tooneelveranderingen in hetzelfde bedrijf een Treurspel bij de vertooning het voorkomen geven van een Tooverstuk. Beter ware het mogelijk, zich over het getal der bedrijven niet te bekommeren: want waarom zou men alleen dien tooneelregel in acht nemen, wanneer men al de overige stoutmoedig overtreedt? Dat intusschen de ware kunst bij zulke nieuwigheden niet winnen zal, behoeft geen betoog. Doch niet alleen de gedurige tooneelveranderingen, maar ook
het slot van het stuk, het 9de tooneel van het 5de bedrijf, maakt er eene soort van Tooverspel van. Dáár wordt in 't geheel niet gesproken; maar het tooneel, dat er was, verandert in een gedeelte van het oude brandende slot, en nu ziet men vechten, moorden, zriny en juranitsch sneuvelen, eva den kruidtoren in den brand steken; men hoort te voren trompettengeschal, trommelgeraas, paukengebrom, veldgeschreeuw, geschutgebulder, en nu eindelijk een' vreeselijken knal, waarbij alles in de lucht vliegt of in elkander stort. - Neen! zulk een rumoer is vreemd aan den geest der echte Tragédie; zulk eene verwarring en

{==213==} {>>pagina-aanduiding<<}
zoo veel gewoel moge kinderen doen gapen van verbazing, en den onkundigen, smakeloozen hoop doen uitroepen: Dat is mooi! Kijk eens! of, bij mislukking van die tours de force: Wel, dit en dat! die Hongaren vallen als kloenen! Die valbrug gaat niet goed neêr. Eva slingert hare fakkel te vroeg. Dat slot stort te langzaam in, enz. Maar, het zij alles met de machinerie enz. gelukke of niet, det ragische hartstogten van vrees en medelijden moeten door andere drijfveren worden gewekt en onderhouden. Schoon wij dus den Marquis de thouars alle verdiensten bij de overbrenging geenszins ontzeggen, en ook hier zijn dichttalent niet miskennen, ja gaarne toestemmen, dat er een aantal stoute en fiksche trekken en fraaije plaatsen in voorkomen, verklaren wij ruiterlijk, dat het stuk ons over het geheel niet bevalt, en ons inzonderheid voor ons Tooneel ongeschikt schijnt.






Onrust en Vertwijfeling, of de kracht van het Geweten. Oorspronkelijk Tooneelspel, in vier Bedrijven, door Mr. Van Koetsveld van Ankeren. Te Utrecht, bij N. van der Monde. 1833. In kl. 8vo. VI en 128 bl. f 1-25.


Antigonus, de Makkabeër, of de Togt naar den Tempel, Treurspel, door B.W.A.E. Sloet van Oldhuis. Te Utrecht, bij N. van der Monde. 1830. In gr. 8vo. XVI en 113 bl. f 2-40.

Het eerste hier aangekondigde en in proza geschrevene Tooneelspel ontbreekt het niet aan treffende plaatsen en goede zedespreuken, en het laat zich met belangstelling lezen. Doch de lange alleenspraken, die bovendien van herhaling der zelfde gedachten, schoon doorgaans met andere woorden, niet zijn vrij te pleiten, zullen het ten tooneele denkelijk minder doen bevallen. De karakterschildering van den Baron van Kamstein schijnt ons goed te zijn volgehouden; die van den Graaf van Hoogenberg behaagt ons minder. Daar men meermalen, in het Tooneelspel, karikaturen opvoert, zou iedereen ligtelijk denken, als hij dien Graaf voor het eerst ziet optreden, dat een fat, die tevens voor sterken geest wil spelen, van zijne belagchelijke zijde vertoond wordt; maar het vervolg der rol van den Graaf beantwoordt geheel niet aan die verwachting. Daar het stuk in Duitschland speelt, en men zich dus altijd

{==214==} {>>pagina-aanduiding<<}
het eene of andere landje kan verbeelden, waar het alzoo toegaat, zullen wij geene aanmerking maken op de wijze van regtspleging enz. Doch de nieuwsgierigheid van lezers en toeschouwers wordt niet bevredigd, als zij vernemen, dat de snoode Ridmeester, zoo het schijnt aan de gevolgen van uit eigene beweging ingenomen vergift, gestorven is, zonder dat zij weten, of gemoedsangst alleen hem daartoe gedreven had, dan of hij reeds eene dagvaard voor de Criminele Regtbank had ontvangen. Dat het vrij zonderling is, hoe de Baron van Sunderfeld zich zoo lang heeft schuil gehouden; dat zijne redenen daartoe niet genoegzaam waren, en dat zulk een grillig gedrag in de maatschappij, gelijk zij is, tot vele verwarring aanleiding geven zou; dat die grijsaard, door verkeerde aanteekening van zijnen dood te laten doen, alzoo medepligtig werd aan vervalsching der Registers van den Burgerlijken Stand, of andere, in dien onbekenden Duitschen Staat, daarmede gelijk staande boeken; dat de Baron van Kamstein, in elk geval, door toeleg op zijns vaders leven, gevolgd van een begin van uitvoering, zoo schuldig was, alsof hij waarlijk de daad volbragt had, gelijk hij zelf zoo lang had gewaand; en dat, zoo die Baron onschuldig in regten was, ook de medepligtigheid van den Ridmeester wegviel: dit alles behoeft geen betoog. Maar wij zijn gewoon, in de zoogenaamde Drama's, schoon zij in proza veelal geschreven worden en eene afbeelding moeten zijn van het werkelijke leven, onwaarschijnlijkheden te ontmoeten, die men naauwelijks aan een' Treurspeldichter, schoon deze ons in eene door de dichtkunst opgesierde wereld verplaatst, vergeven zou. Inderdaad, de Heer Mr. van koetsveld van ankeren verdient aanmoediging. Maar, als hij weder een tooneelstuk uitgeeft, zij hij zoo gereed niet met eene opdragt aan den Kroonprins of eenig ander vorstelijk persoon, hetwelk alleen omtrent klassieke werken behoorde plaats te vinden.
Hoogere waarde bezit, naar onze schatting, het Treurspel Antigonus, door den Heer sloet van oldhuis. Hij maakt zich daardoor als Dichter, in den belangrijken zin des woords, kenbaar, en toont alle geschiktheid te bezitten, om het Treurspel op eene waardige wijze te leeren behandelen. Ook dit stuk wordt door eene opdragt voorafgegaan; maar de zedige Schrijver heeft zijn dichtstuk (gelijk hij het naar waarheid noemt) aan zijne Ouders opgedragen. - Wij keuren het goed, dat de Dichter het hatelijke van het gedrag van Koning Aristobulus op

{==215==} {>>pagina-aanduiding<<}
den hoveling Joab terugwerpt, Joab eindelijk naar verdienste laat straffen, en Aristobulus, even als Salome, tot een voorwerp van ons medelijden maakt. Ook wordt de regtvaardigheid van het Godsbestuur door den dood van Joab, tot straf voor al zijne gruwelen en den moord, aan Antigonus gepleegd, gelukkig gehandhaafd. - De Schrijver veroorlove ons echter eenige weinige aanmerkingen. Vooreerst is het stuk veel te lang; en daar sommige gesprekken niet van gerektheid zijn vrij te pleiten; daar vele alleenspraken bekorting hadden kunnen ondergaan; daar de ingevoerde Reijen, bij de vertooning, groote moeijelijkheid veroorzaken, en in den zamenhang zeer wel kunnen worden gemist, vermits zij toch niet, gelijk in het Grieksche Treurspel, een handelend persoon zijn, - zoo had dit gebrek, of die overtolligheid, gemakkelijk kunnen worden vermeden. Verder hebben wij gestuit op eenige niet gelukkig geversificeerde of duister geconstrueerde plaatsen; b.v. bl. 3.:

Dat wij met dubble magt den zwaren last der jaren 
Gevoelen, staart ons oog, - als 't graf ons dra besluit, 
Op deugd van Vorst en volk, en ging haar flikkring uit. 


Bl. 8. 'k Beken, die eedle maagd enz., liever: 'k Erken enz. Bl. 22:

Het nakende gevaar, waarin wij beiden deelen, 
Maar [dat] slechts door beider moed en list wordt afgewend. 


Bl. 26. Wat maakt u, dan voorheen, zorgvuldiger en banger?
Bl. 32. ruwe krijgersmoed, lees ruwen, in den 4den naamval. - Over het geheel is de correctie slordig.
Bl. 38 ontbreekt een rijmgevend woord op het rijmvragende zamenheulen.
Bl. 49. Gods alzienend oog moet zijn 's Heeren alziend oog.
Bl. 55. naar 
{== afbeelding 	==} {>>afbeelding<<}
    
 Olymp. Niet alleen hier, maar telkens, vindt men volstrekt korte lettergrepen lang genomen, ook daar, waar dit met geene mogelijkheid te gedoogen is.
Bl. 101. wat nijdsche razernij; moet het ook wezen helsche razernij?
Eindelijk hadden wij wel gewenscht, het woord Jehova zoo dikwerf niet in dit Treurspel te ontmoeten. Op het tooneel is dit bijzonder hinderlijk, en in verzen kan men niet altijd even gemakkelijk het eene woord in plaats van het andere nemen.



{==216==} {>>pagina-aanduiding<<}

Ivanhoe, of de terugkomst der Kruisvaarders. Door Sir Walter Scott. Uit het Engelsch. In III Deelen. Tweede Druk. Te Groningen, bij W. van Boekeren. 1833. In gr. 8vo. f 7-90.

De Ivanhoe van wijlen den beroemden scott, reeds eenmaal door ons aangekondigd (*), is vooral geen der minsten, uit 's mans vruchtbare pen gevloeid. Een tweede druk (een niet alledaagsch verschijnsel in ons kleine, bovendien nog met Leesgezelschappen en, tot verderf van den Boekhandel, met Verhuurbibliotheken opgevulde land) bevestigt ons, dat het Publiek met dit ons gevoelen instemt. Wij achten alzoo de eenvoudige vermelding van dezen herdruk voldoende, en wenschen het werk een bestendig goed vertier, waarin wij echter gaarne ook deze en gene belangrijke oorspronkelijke werken inzonderheid zagen deelen.





Letterkundige Fabelen van Don Thomas de Yriarte. Uit het Spaansch, door J.J. Abbink. Te Amsterdam, bij G. Portielje. 1833. In kl. 8vo. 92 Bl. f 1 - :


De Wederwaardigheden des Levens: of de Gevolgen van onwettige Verbindtenissen. Uit het Engelsch. Te 's Gravenhage, bij A. Kloots. 1833. In gr. 8vo. 352 Bl. f 3-40.

Aan vertalingen uit de Fransche, Engelsche en Duitsche talen moge er in het algemeen in ons vaderland geene behoefte bestaan, deels omdat alwat slechts eenigzins belangrijk, of ook wel geheel onbelangrijk is, zoodra het in eene van die talen het licht ziet, alras in de onze wordt overgebragt; deels ook, omdat die talen vrij algemeen bekend zijn, en dus velen zich in staat bevinden, de oorspronkelijke werken te lezen: maar nu de Spaansche taal, die een paar eeuwen geleden in ons vaderland zoo vele beoefenaars vond, slechts aan een klein getal letterkundigen niet vreemd is, nu wordt ons zelden iets, dat uit hare rijke en kernachtige letterkunde genomen is, in eene welgeslaagde navolging aangeboden. Wel-
{==217==} {>>pagina-aanduiding<<}
kom moest ons reeds daarom eene vertolking van eenig geacht geschrift uit die taal in de onze wezen, en dubbel welkom zijn ons, ook om den inhoud, deze letterkundige Fabelen van Don thomas de yriarte. Allen schrijvers, boekbeoordeelaars en beminnaars der letteren bevelen wij er de lezing en overpeinzing van aan; terwijl wij niet gelooven, dat zij fabel 24, De Papegaai, de Lijster en de Ekster, op dit boekje toepasselijk zullen vinden:

‘Een Lijster vond de taal zoo fraai 
Van 
{== afbeelding 	==} {>>afbeelding<<}
    
' uitheemschen Papegaai, 
Dat zij, in dommen waan, begeerde, 
Dat hij, en niet de mensch, haar leerde. 
Zij nam eene enkle proef daarvan, 
En dacht terstond zich zóó bedreven, 
Dat zij een' Ekster nu en dan 
In 't zuiver spreken les kon geven: 
Dan, 't is den Ekster zóó gegaan, 
Als hun, die, schoon zij vlijtig leerden, 
Vertaalde schriften bestudeerden, 
Waarin op ieder blad de domste fouten staan.’ 


Minder beviel ons het uit het Engelsch vertaalde werk. Want, schoon de vertaling door eene kundige hand geschied, en de strekking in vele opzigten leerzaam is, hindert ons het onnatuurlijke en onwaarschijnlijke, waar dit werk maar al te veel van overvloeit, en dat zelfs de gansche ziel der intrigue uitmaakt. Of is het niet hoogst zonderling, (om het met het zachtste woord te bestempelen) dat een meisje, hetwelk, schoon geenszins eene volmaakte, echter eene toereikend zedelijke opvoeding genoten heeft, liever de bijzit dan de echtgenoote van haren minnaar, en dat uit eene waarlijk wel verkeerd werkende en kwalijk toegepaste kieschheid, worden wil; dat zij meer dan eens de gelegenheid, om met dien minnaar in het huwelijk te treden, veronachtzaamt, en alzoo, altijd uit zoogenaamde kieschheid, haren geliefde, hare kinderen en zichzelve in het ongeluk stort? Hoe vermindert dit het medelijden met de gevallene, en doet het ons veeleer haren verleider beklagen, daar deze meermalen het bedrevene zocht te herstellen, maar juist door zijne minnares er in verhinderd werd! - Welligt zijn dergelijke valsche begrippen van kieschheid aan het Engelsche karakter minder vreemd;

{==218==} {>>pagina-aanduiding<<}
maar, zoo dit tot verdediging van den Schrijver strekt, het maakte de vertaling daarom niet verschoonlijk, dewijl het de bereiking van het zedelijk doel van dezen Roman, althans bij den Nederlandschen lezer, in den weg staat. - Het is ons duister, hoe (volgens bl. 301) Graaf Amesfort zoo op ééns, terwijl hij met zijne jonggehuwde vrouw van het altaar naar huis terugreed, deze verlaten kon, en als voetganger zijne voormalige minnares Emilia gaan toespreken! - Meer zonderlingheden zouden wij kunnen opsommen. Doch dit alles neemt niet weg, dat er nog altijd iets uit dit werk te leeren valt; dat de stijl goed en zuiver, de inhoud in zijne soort belangrijk, en het geheel (zoo men het onwaarschijnlijke van den grond der intrigue over het hoofd kan zien) zeer wel is zamengeweven. Bevredigend voor aller gevoel zal de ontknooping zijn, waarbij Graaf Amesfort verzoend is met zijne wettige gade, Lord de Calmer gelukkig met Emilia's dochter Fanny, en Adolf Montresor met Isabella Albany. - Waarom is de naam van den oorspronkelijken Schrijver op den titel verzwegen? Of heeft deze zich aan zijne landgenooten niet persoonlijk willen bekend maken?





Specimen oeconomico-politico-juridicum, de Summi Imperantis cura, quae dicitur indirecta, in industria promovenda, quod, pro gradu Doctoratus, summisque in jure Romano et Hodierno honoribus ac privilegiis, in Academia Lugduno-Batava, rite et legitime consequendis, publico ac solemni examini submittit P.W. Alstorphius Grevelink, Zalt-Boemelia Gelrus. Lugd. Bat. apud J.C. Cijfveer. 1832. 8vo. maj. XII et 272 pag.


Gedachten over den Handel, onder anderen, met betrekking tot den geprojecteerden IJzeren Spoorweg naar Keulen. Door den Schrijver van de Bedenkingen over het Crediet. Te Amsterdam, bij J. Guykens. 1832. In gr. 8vo. II en 159 bl. f 1-80.

Wij voegen in onze beoordeeling beide deze werken, het eene de doorwrochte Dissertatie van den Heer grevelink, het andere een opstel van den kundigen Schrijver der Bedenkingen over het Crediet, bijeen, omdat beide geschriften tot

{==219==} {>>pagina-aanduiding<<}
hetzelfde onderwerp, de Nijverheid in den ruimeren zin van het woord, behooren.
In zijne Inleiding (pag. 1-12) omschrijft grevelink de Nijverheid, als niet alleen zijnde de ijver, waardoor ieder welgezinde gedreven wordt, om zijne middelen van bestaan onbekrompener te maken, maar ook als de werking der natuurlijke en zedelijke krachten van den mensch met betrekking tot die voortbrenging van winst en genot (productie), waarvan het welzijn des volks schijnt af te hangen. Daartoe nu heeft de Nijverheid noodig het gebruik der kapitalen en de medewerking van de natuurlijke orde der dingen. De winsten en genietingen worden dus voortgebragt, of de productie geschiedt, door zamenwerking van de Nijverheid, de inrigting der Natuur, en den omloop van het Kapitaal. De Nijverheid is van driederlei aard; de grondbearbeidende, de bewerkende, en de handeldrijvende. Tot de grondbearbeidende, of die des landbouws, behoort de eigenlijke landbouw, de veehoederij, de jagt, de visscherij en het mijnwerk, dus alwat betrekking heeft tot het vinden en aankweeken van voorwerpen der natuur. Tot de bewerkende, alwat men wel eens bij uitnemendheid nijverheid of industrie noemt, dus alle fabrieken en trafieken; voorts het timmeren, metselen, smeden, kleedermaken, en alle handwerken en ambachten. Tot de handeldrijvende Nijverheid behoort de binnenlandsche en buitenlandsche Koophandel. Als vierde soort van Nijverheid kan men nog aannemen de zoodanige, als tot de binnenlandsche productie, door handhaving, bescherming, wegneming van beletselen en opscherping van den geest, betrekkelijk is, gelijk die der regtsgeleerden, staatkundigen, geneesheeren, onderwijzers en geleerden in verschillende vakken; al welker arbeid,
behoorlijk aangewend, geenszins als onvruchtbaar voor den Staat, of improductief, te beschouwen is. De zorg der Oppermagt voor al die soorten van Nijverheid moet zijn zijdelingsch, d.i. in een' ontkennenden zin; zoodat de Oppermagt, over 't algemeen, niet zoo zeer de takken van Nijverheid scheppe, noch zelfs altijd en overal leide, buige en kromme, maar veel meer de vrije ontwikkeling, door wegruiming der beletselen, bevordere. Tot die wegruiming van beletselen behoort echter, in vele opzigten, eene krachtige werking der Regering tot handhaving des Regts, bescherming der zeden, en ontwikkeling des verstands. - Het Iste Hoofdstuk handelt nu over de veiligheid van eigendommen en personen.

{==220==} {>>pagina-aanduiding<<}
Het IIde, over de vrijheid der burgeren tot aanwending hunner nijverheid, a. als grondbearbeidende, b. als de verkregene voorwerpen bewerkende, c. als handeldrijvende. De Schrijver verklaart zich tegen alle verbodswetten, tarieven, privilegiën, monopoliën, en alle maatregelen van wedervergelding tegen den handel belemmerende natiën. Hij erkent de belastingen slechts als een noodzakelijk kwaad, om de huishouding van Staat in stand te houden, maar wil die nimmer als beschermings- of opvoeringsmiddelen van landbouw, bewerking of handel hebben aangemerkt. Alleen bij nieuwe uitvindingen of ondernemingen kan, voor een bepaald getal jaren, zoodanige vrijdom worden vergund, als noodig is tot goedmaking der kosten van de onderneming zelve, niet tot instandhouding van den nieuwen tak van nijverheid. Kan eenige soort van landbouw, fabrikaat of handel, bij vrije mededinging, zich niet staande houden, dan moet men dien tak laten varen, en zijne kapitalen anders besteden. Wat men doet tot bevoorregting van dezen of genen tak, is eene belasting op de natie tot voordeel van eenige partikulieren. Ieder heeft het regt te koopen naar zijn eigen voordeel. Ten onregte heeft men wel eens gemeend, dat de invoer altijd minder moest wezen dan de uitvoer. De graanhandel inzonderheid moet vrij zijn. Buitendien zijn hooge regten niet eens in het voordeel der schatkist, op den duur. De suiker (zie bl. 116) had in Engeland in 1823 opgebragt 2,778,000 £ Sterl. In 1824 werd de belasting 20 ten honderd hooger geheven, en nu verkreeg de schatkist, deels door minderen invoer, deels door sluikerij, deels door kosten aan de beambten, slechts 2,537,000 £ Sterl.; dus nog minder dan te voren. - Hoofdstuk III handelt over de bedeeling des Regts, waarbij met grond geijverd wordt tegen de omslagtige, trage en kostbare
wijze van regtsvervolging. - Hoofdstuk IV spreekt over het openbaar onderwijs en de beschaving der burgeren. De Schrijver verklaart zich wel voor eene betamelijke vrijheid, maar wil toch op zedelijkheid en bekwaamheid der onderwijzers hebben gelet. De eerste Afdeeling van dat Hoofdstuk handelt over het onderwijs in 't algemeen; de tweede, over het onderwijs met betrekking tot bijzondere soorten van nijverheid, als a. den landbouw, b. het fabriekwezen, c. den handel. Te regt merkt de Schrijver aan, dat, gelijk wij in het openbare, vooral het lagere, onderwijs den meesten of zelfs allen volken vooruit zijn, wij daarentegen in de opleiding tot bijzon-
{==221==} {>>pagina-aanduiding<<}
dere takken van nijverheid ten achtere zijn gebleven. Vooral na de scheiding van België mag, tot opbeuring van landbouw, fabriek- en handelwezen, hierop wel worden gelet. - Hoofdstuk V handelt over de wegen en kanalen. De Schrijver verkiest een welgeregeld tolregt, tot derzelver onderhoud, boven eene algemeen werkende belasting. Ook dit schijnt ons overeenkomstig de billijkheid. - Het VIde of laatste Hoofdstuk beschouwt sommige zijdelingsche middelen tot bevordering van dezen of genen tak van nijverheid; a. van den landbouw, b. van de fabrikatie, c. van den handel. Bij het laatste punt wordt inzonderheid gehandhaafd het beginsel, dat de gangbare en de innerlijke waarde van het gemunte geld gelijk moeten staan; terwijl de schadelijke invloed van te weinig innerlijke waarde van het geld op den wisselkoers overtuigend wordt aangetoond. - Alle bijzonderheden in deze uitgebreide Verhandeling te onderzoeken en te toetsen, ligt buiten het bestek van ons Tijdschrift. Over het geheel kan Recensent met den inhoud volkomen instemmen. Alles ademt hier den onbekrompenen geest der Hoogleeraren tydeman en wttewaal, aan welke beroemde Staat- en Landhuishoudkundigen de Heer
grevelink (wien wij, zoo wij naar dit zijn werk hem mogen beoordeelen, met der tijd een Hoogleeraarsambt, of nog liever het Lidmaatschap van de Tweede Kamer der Algemeene Staten, toewenschen) zijne Dissertatie heeft opgedragen. Alleen merken wij hier aan, dat het woord Nijverheid hier door ons steeds in den zin des Schrijvers gebezigd is, zoodat de Landbouw en Handel daardoor even zoo wel als het Fabriekwezen bedoeld wordt.
De bekwame Schrijver van het andere hier aangekondigde werk onderzoekt eerst de oorzaken van den teruggang des Nederlandschen handels; toont daarna, wat deszelfs tegenwoordige toestand is, en gaat verder over tot aanwijzing der middelen van herstel der nadeelige, en ter betere ontwikkeling der voordeelige zijden van onzen toestand. Dit alles is, naar ons inzien, met uitnemende kennis van zaken behandeld. Hard moge somwijlen de waarheid klinken, zij blijft toch waarheid; en hartelijk wenschen wij, dat alle besturen en alle handeldrijvenden de hier voorkomende wenken ter harte nemen. Dan zal men die verouderde en belemmerende instellingen en plaatselijke gebruiken laten varen, die ons reeds zoo lang hebben benadeeld; dan zullen zich

{==222==} {>>pagina-aanduiding<<}
onze kooplieden niet zoo sterk, als nog wel geschiedt, aan den ouden slender houden, en men zal ook van onze zijde in andere landen reizen, om betrekkingen aan te knoopen, en zich van den staat der zaken, mitsgaders de al of niet goede gelegenheden voor deze of gene onderneming, te onderrigten. Wijders handelt de Schrijver over het continentaal débouché, beschouwt de natuurlijke en staatkundige gesteldheid der verschillende Staten van Europa, en besluit daaruit, dat geen land zeehavens bezit, met zoo veel voordeel tot den handel met centraal Europa voorzien, als onze Hollandsche. Het daarop volgende Hoofdstuk weidt uit over de Rhijnvaart, en den geprojecteerden (waarom niet liever ontworpenen?) ijzeren spoorweg. Deze rubriek wordt in het zesde Hoofdstuk vervolgd, en in het zevende nader overwogen. Het vóór en tegen wordt goed uiteengezet, en de zwarigheden worden, naar ons inzien, toereikend opgelost: want wiskundige zekerheid kan men niet in alles vorderen; de waarschijnlijkheid is voor den goeden uitslag der onderneming, mits men er niet te lang mede wachte. Hierop levert de Schrijver eenige verdere vooruitzigten, handelt daarna over de Entrepôts, gelijk die naar zijn inzien behoorden te zijn, en verder over de Banken, gelijk hij die wenschte te hebben ingerigt. (Over die inrigting der Bank en over het uitgeven van Credietpapier is de Schrijver reeds bevorens in eenigen pennestrijd met een' ander' Recensent in dit Tijdschrift getreden.) Eindelijk oppert de Schrijver zijne gedachten over den kolonialen handel. Ook op Java en in onze verdere Oostindische bezittingen wenscht hij de invoering van het niet met papierengeld te verwarren Credietpapier, vooral om de schaarschheid van numerair in die koloniën. Naar het oordeel van Recensent zou die invoering aldaar noodiger en gemakkelijker
zijn, dan hier te lande; zonder daarom te willen ontkennen, dat men aan de Nederlandsche Bank eene veel nuttiger strekking voor den handel mag toewenschen. In elk geval verdienen de voorstellen des Schrijvers een ernstig en onpartijdig onderzoek, schoon zeker het verwezenlijken zijner plannen vele bezwaren zal inhebben; maar men kon altijd met het als goed erkende en ligtst uitvoerlijke beginnen, gelijk hij wenscht. Jammer is het, dat de anders zoo vloeijende stijl door zoo veel noodelooze bastaardwoorden, gelijk Continent voor Vasteland, Centraal Europa voor Middel-Europa en dergelijke meer,

{==223==} {>>pagina-aanduiding<<}
ontsierd wordt. (Het antwoord op de antikritiek des Schrijvers tegen de recensie der Bedenkingen over het Crediet, in dit Tijdschrift, laten wij aan dien der zake wel kundigen beoordeelaar over.)





Een Huisselijk Tafereel uit Noord-Holland; of trekken van het karakter, de zeden en gewoonten der Noord-Hollanders, benevens eenige bijzonderheden van belangrijke plaatsen dezer Provincie. Door T. van Spall, Predikant. Te 's Gravenhage, bij A. Kloots. 1832. In gr. 8vo. 223 Bl. f 2-40.

De inhoud des boeks beantwoordt aan den titel. De Schrijver wilde den Noord-Hollander, vooral zoo als hij op het platte land leeft, en eenige streken van dit vruchtbaar gewest nader doen kennen en naar waarheid schetsen; hemzelven (den Noord-Hollandschen landman) aanleiding geven tot nuttige opmerking en verbetering, en den lezer, in een uur van uitspanning, onderhoudende en nuttige lektuur bezorgen. Het werkje is verdeeld in veertien Hoofdstukken, die de volgende opschriften hebben: Eene beschrijving, voor allen misschien niet even aangenaam, doch nogtans noodzakelijk. Een avondpraatje en een nachtbezoek. De gastdag. De hooge vloed (1825). De zelfmoord. Allerlei. Een reisje tot vermaak. Het verlangen naar huis. De begrafenis. De kermis. De bevalling. Het komt nader. De onverwachte proef. De bruiloft. Men vindt hier veel merkwaardigs in een goeden stijl en op eene zeer onderhoudende wijze voorgedragen. Gedurende een twaalfjarig verblijf in Noord-Holland had de Heer van spall gelegenheid, om zeden en gewoonten der landlieden te leeren kennen. Dit Tafereel strekt ten bewijze, dat hij een goed waarnemer is en eene gelukkige gave van mededeelen heeft. Hij doet de goede hoedanigheden der landlieden uitkomen en verzwijgt geenszins de gebreken, maar gewaagt van de kwade gewoonten op eene wijze, die geschikt is, om wenken tot verbetering ingang te doen vinden. Rec. stelt dit vaderlandsch voortbrengsel boven menigen roman van vreemden oorsprong. Het verhaal heeft niets overdrevens, en toch weet de Schrijver de aandacht te boeijen. De hoofdpersoon, een landman in een der schoonste gedeelten van Noord-Holland, de Streek, tusschen Hoorn en Enkhuizen, heeft een helder
verstand, en legt steeds eene edele gezind-
{==224==} {>>pagina-aanduiding<<}
heid aan den dag. De beschrijving van zijn huis en huisgezin, de schets der leefwijze van andere dorpelingen, de schildering van kermisvreugde, van bruiloft en begrafenis enz., alles is doorgaans overeenkomstig natuur en waarheid. Een reisje door andere gedeelten van Noord-Holland geeft gelegenheid tot het vermelden van plaatselijke bijzonderheden ginds en elders, welke misschien niet algemeen bekend zijn. Van dien aard is b.v. het volgende, dat, bl. 161, aangaande het slot te Schagen wordt verhaald: ‘Merkwaardig zijn de porfiersteenen pilaren op de groote zaal, welke de voorste hoeken van den schoorsteen onderschragen; ik zag dezelve met bewondering, zoo glad en glansrijk als zij waren. Belangrijker nog zijn deze sieraden van dit slot, als men daarbij verneemt, dat een der Heeren van Schagen dezelve op eenen kruistogt uit Afrika heeft medegebragt, uit de puinhoopen van eene aloude stad, Carthago genaamd.’
Rec. meent bl. 77. reg. 9 en 11. eene druk- of schrijffout opgemerkt te hebben in de plaatsing der woorden: ter regterzijde en aan hunne linkerhand. Voorts staat bl. 173 voldoenend in plaats van voldoende. Kan de zon eene koesterende warmte mededeelen aan levenlooze schepselen? De planten, hier (bl. 47) blijkbaar bedoeld, hebben immers een groeijend leven. Ook bloeijen de bloemen te Uitgeest wat vroeger in het jaar, dan bl. 105 schijnt aangeduid te worden. Maar deze kleine onnaauwkeurigheden zijn naauwelijks noemenswaardig. Een lief plaatje, het woonvertrek van een' Noord-Hollandschen boer voorstellende, versiert het titelblad.


Dag- en Nachtstukken, uit de Portefeuille van de Gebroeders Spiritus Asper en Spiritus Lenis. II Deelen. Te Leeuwarden, bij Steenbergen van Goor. 1833. In gr. 8vo. 592 Bl. f 5-40.


Zomervruchten, in Verhalen door C. Spindler. Uit het Hoogduitsch. Te Amsterdam, bij C.L. Schleijer. 1833. In gr. 8vo. 303 Bl. f 3-30.


Merkwaardige Reisavonturen en zeldzame Lotgevallen en Ontmoetingen te water en te land. Naar het Hoogduitsch. Te

{==225==} {>>pagina-aanduiding<<}
Amsterdam, bij H. Frijlink. 1832. In gr. 8vo. 358 Bl. f 3-60.


De arme Luitenant en zijn Huisgezin, door F. Herbig. II Deelen. Te Leeuwarden, bij H.C. Schetsberg. 1834. In gr. 8vo. 398 Bl. f 4-50.


Jom Kipoer. De Verzoendag, eene Familiegeschiedenis. Uit het Hoogduitsch. Van David Russa. Te Amsterdam, bij J.C. van Kesteren. 1833. In gr. 8vo. 238 Bl. f 2-40.


De Beproevingen van Margaretha Lyndsay. Uit het Engelsch. II Deelen. Te Groningen, bij W. van Boekeren. 1833. In gr. 8vo. 453 Bl. f 4-80.

Bij de menigte van uitkomende boeken, schiet ons Tijdschrift, schoon er zestien nommers elk jaar van in het licht verschijnen, te kort in uitvoerigheid, om uitgewerkte en beredeneerde Recensiën van al dezelve te plaatsen. Kortheid is dus, helaas! bijna het eerste vereischte eener beoordeeling geworden; en die zoo veel mogelijk met juistheid gepaard te doen gaan, is het hoogste, dat voorloopig van ons kan gevorderd worden. Er zijn echter altijd werken, die eene wijdloopiger, hetzij gunstige, hetzij ongunstige beoordeeling, uit den aard der zaak, voor zich afvragen. Romans, compilatiën uit Reisbeschrijvingen en dergelijke geschriften behooren echter zelden onder deze laatste rubriek. Immers zij zijn doorgaans niet voor de eeuwigheid geschreven, en, hoe verdienstelijk in hunne soort, behooren zij tot lectuur voor leesgezelschappen, voor theeen ontbijttafel, worden doorgaans ééns gelezen, en daarna vergeten. In geletterde boekverzamelingen wordt slechts aan weinigen eene plaats, als bij uitzondering, ingeruimd. Vormen zij dus eene onschadelijke, somwijlen nuttige en altijd aangename stof van lectuur, dan beantwoorden zij reeds toereikend aan hunne bestemming.
Volmondig mogen wij dit dan ook zeggen van de Dagen Nachtstukken van Spiritus Asper en Spiritus Lenis. De autokritiek, voor het tweede deel geplaatst, is gegrond, met uitzondering van het ongunstige, daarin nopens Florentijn of de Beproeving aangemerkt, hetwelk er ook alleen eenigzins in gehekeld wordt, om de aandacht der lezers des

{==226==} {>>pagina-aanduiding<<}
te meer daarop te vestigen. Het zonderlinge en onwaarschijnlijke in het verhaal is in vele andere even zeer aan te treffen; en wij hadden zoo wel in dit, als in andere werken, wel wat meer historische waarschijnlijkheid, al ware het zonder eenige historische waarheid, gewenscht. Maar mogelijk zou het wonderzuchtige publiek de verhalen dan weder te alledaagsch vinden. Het boeijende en waarschijnlijke te vereenigen, is het toppunt der kunst van den Romanschrijver; doch weinigen zijn in staat, tot zulk eene hoogte te klimmen.
Spindler althans geeft in zijne Zomervruchten vele vertellingen, welker inhoud even zonderling is. Zijne Fior di Levante (Bloem van het Oosten), het eerste in dezen bundel voorkomende verhaal, zou ons het meeste bevallen; maar de hier voorkomende droomen zijn weder zoo onnatuurlijk, dat wij wel eens meesmuilden over deze wijze der tegenwoordige Romanschrijvers, om het wonderbare hunnen lezeren voor te houden, en toch alles zoogenaamd natuurlijk op te lossen, schoon die oplossing zelve veelal even onverklaarbaar is, wegens de zonderlingheid van den droom, als wanneer die droom als werkelijke gebeurtenis ware voorgesteld.
De merkwaardige Reisavonturen enz. zijn door den Heer frylink vrij aardig bijeengezocht en vrij gelukkig gekozen. Voor Leesbibliotheken is dit boek uitnemend geschikt.
De drie nu nog volgende Romans zijn bijzonder leerzaam, en boeijen toch steeds bij de lezing.
De arme Luitenant en zijn Huisgezin is niet zoo treurig van inhoud, als men denken zoude. Het moeijelijk te teekenen karakter van den Luitenant schijnt ons goed volgehouden, en de wijze, waarop de geaardheden zijner kinderen zich ontwikkelen, is natuurlijk. Treffend zijn onder anderen de lotgevallen van Janus en Mathilda.
Jom Kipoer, of de Verzoendag, is eene belangrijke bijdrage van een' deskundigen omtrent de zeden en denkwijs, de godsdienstverschillen en de inborst der hedendaagsche Israëliten. Wij vonden bevestigd hetgeen wij altijd vermoedden: bijgeloof en huichelarij bij velen uit de domme menigte; bij de geleerden, of rabbijnsch Farizeïsme, of een half sceptisch Theïsme, dat alle eigenlijke Godsopenbaring verwerpt; zuiver Mozaïsme bijna nergens.

{==227==} {>>pagina-aanduiding<<}

De beproevingen van Margaretha Lyndsay zijn van eene geheel zedelijke en zonder inmengsel van dweepzucht godsdienstige strekking. Menschen- en wereldkennis, zoo wel als dichterlijke vinding en vroomheid van hart, hebben doorgaans de pen des ongenoemden Schrijvers bestuurd.
Wij vinden dus geene redenen, om een enkel van de hier aangekondigde boeken aan jeugdige lezers of lezeressen as te raden, maar mogen hun de meesten derzelven integendeel, tot verpoozing van beroeps- of huiselijke bezigheden, ter lezing aanbevelen.





Korte Schets der Grieksche en Romeinsche Mythologie. Eene Handleiding bij het Onderwijs in Gymnasiën en Huisgezinnen. Met geslachtkundige Tafels en antieke Afbeeldingen. Door J.J. de Gelder, Philos. Theor. Mag. Lit. Hum. Doctor. Te 's Gravenhage en Amsterdam, bij de Gebr. van Cleef. In 12mo. XII, 160 bl. f 1-50.

In hoeverre deze Mythologie eene vertaling of omwerking is van een dergelijk stukje, door den Hoogleeraar eschenburg geschreven, kan Recensent, die de Hoogduitsche Mythologie niet bezit, niet beoordeelen. In allen gevalle komt deze Mythologie wel te passe, dewijl men aan eene goede handleiding in dit vak van studie op de Latijnsche scholen gebrek had. Het stukje van dam, hoe doelmatig, ja zelfs uitmuntend, indien men de allegorische en symbolische verklaring der fabelen weglaat, is, en wegens die bijvoegselen, en wegens andere redenen, minder bruikbaar. Mythologie op de Latijnsche scholen en in het algemeen moet hulpwetenschap zijn, geen hoofdwetenschap, tenzij bij enkele geleerden, welke zich er aan toewijden, om de grenzen der wetenschappen uit te breiden. Gaat men van datgene af, hetwelk in de Fabelkunde enkel historisch is, dan verliest men zich in een duister veld van gissingen en bespiegelingen, van welke de eene al onzekerder is dan de andere.
Om deze redenen hadden wij het boekje van den Heer de gelder gaarne nog wat eenvoudiger willen hebben ingerigt, en liever al die naamsoorsprongen gemist, waarvan de Schrijver zelf, bl. 44, op hephaestus verklaart: ‘Men zegge met socrates, dat wij niets weten, dan

{==228==} {>>pagina-aanduiding<<}
onze onkunde.’ Over het algemeen gelooven wij, dat de gelder geene reden zal hebben, om zijnen tijd, aan dit schoolboekje besteed, met leedwezen terug te wenschen: maar uren, aan timaeus locrus besteed, zijn nog beter besteed. Eene Mythologie voor jongelingen te vervaardigen, valt onder het bereik van zeer velen. En zoodra iemand eene eenvoudiger Methode, als de onderhavige, zamenstelt, is het werkje van de gelder spoedig vergeten. Maar timaeus locrus zal zijnen roem, welke nu reeds niet gering is, meer en meer vestigen. Daartoe wenschen wij hem lust en aanmoediging en eene eervolle standplaats. Het is een niet dagelijksch verschijnsel, dat iemand eene grondige en uitgebreide kennis der Grieksche Literatuur vereenigt met de kennis der Mathematische wetenschappen.





P. Terentii Afri Comoediae, caet. Dat is: De Komediën van Terentius, naar de beste uitgaven verbeterd, en opgehelderd door A.G. van Cappelle, Lit. Doctor en Conrector te Amsterdam. Te Amsterdam, bij J.H. Stumpe. In kl. 8vo. VI, 270 bl. f 1-80.

Wij hebben wel eens getwijfeld, of het goed ware, jonge lieden de Komediën van terentius in handen te geven, omdat dezelve hier en daar, naar ons gevoel, onkiesch zijn, en vele moeijelijkheden in verschillende uitdrukkingen en den stijl bevatten, om nu niet van de versmaat te spreken. Deze uitgave, ten behoeve der jeugd vervaardigd, getuigt, dat de Heer van cappelle van een ander gevoelen is, en in die twijfelingen niet deelt. Wat de uitgever aan terentius gedaan heeft, kan met weinige woorden gezegd worden. De tekst van bentley is met eenige verandering gevolgd. Waarin de uitgever van bentley verschilt, daarvan heeft hij in eenige aanteekeningen rekenschap gegeven. Er is eene korte Verhandeling over de metra van terentius bijgevoegd, meestal zaamgesteld uit bentley, herman en anderen. Eindelijk vindt men een Index Latinitatis, opgemaakt naar de keurige Dictaten van ruhnkenius.
Veel eigen werk vindt men dus in deze uitgave niet, ook niet in de annotatio, welke meest eene opnoeming van het gevoelen van anderen bevat, en de kennisgeving, dat de uitgever zich bij dien of dien voegt. Wij nemen dat gaarne voor notificatie aan, en wachten met verlangen naar de groote en kritische uitgave, welke de Heer van cappelle onderhanden heest, zoo echter, dat wij hem niet tot haastmaken aanzetten.
No. III. Boekbesch. bl. 117. reg. 6. staat gekost, lees getroost.
- bl. 128. reg. 12. moet zijn de Algemeene Armen.







{==229==} {>>pagina-aanduiding<<}

Boekbeschouwing.

Nieuwe Leerredenen, door W.A. van Hengel. IIde Deel. Te Amsterdam, bij J. van der Hey en Zoon. In gr. 8vo. XII en 360 bl. f 3-90.

De Hoogleeraar van hengel schenkt ons hier eene nieuwe proeve van zijnen kanselarbeid, waarvan thans vijf bundels het licht zien. 's Mans roem, ook als Kanselredenaar, is te wél gevestigd, dan dat deze nieuwe bundel onze lofspraak of aanbeveling bij het Publiek zou behoeven; en zijne wijze van prediken is te algemeen bekend, dan dat het noodig zijn zou, daaromtrent in bijzonderheden te treden, en het eigendommelijke van dien preektrant in het licht te stellen. Wij zullen alzoo slechts, ten behoeve van hen, die zich dit deel nog niet hebben aangeschaft, een beknopt verslag van deszelfs inhoud geven; terwijl eene en andere bedenking, welke wij aan het oordeel des Hoogleeraars onderwerpen, ten blijke moge strekken van het groot gewigt, dat wij aan zijn predikwerk en aan den invloed van zijn voorbeeld hechten.
Ééne algemeene aanmerking zij het ons vergund vooraf te doen gaan. Het schijnt ons toe, dat in de ontwerpen dezer Leerredenen al te veel eenvormigheid heerscht; een gebrek, dat ook den kanselarbeid van reinhard eigen is, gelijk deze groote Man zelf nederig heeft erkend in zijne Geständnisse. Hij brengt daar te zijner verontschuldiging bij, dat zekere trichotomieën al te natuurlijk zijn, dan dat men zich van dezelve niet menigmaal zoude moeten bedienen. In dat gevoelen schijnt ook van hengel te staan. Meest alle preken, in dezen bundel voorkomende, zijn in drie stukken verdeeld, waarvan elk wederom drie onderdeelen bevat. Maar wij meenen dit geenszins te mogen goedkeuren noch ter navolging aanprijzen. Rec. is veeleer van oordeel,

{==230==} {>>pagina-aanduiding<<}
dat de Christenleeraar zich zooveel mogelijk op afwisseling en verscheidenheid moet bevlijtigen, en dat bijkans elke tekst en iedere stof eene andere behandeling niet slechts toelaat, maar ook vordert.
De Iste Leerrede handelt over de toekomende wereld, als eene wereld vrij van zonde, naar Openb. XXI:27a. Eerst wordt de toekomende wereld als eene wereld vrij van zonde voor oogen gesteld. Dit komt op drie dingen neder: dat men er noch in de aanschouwing der zonde deelt, noch van dezelve iets te lijden heeft, noch zich aan haar vergrijpt. Ten tweede worden de redenen aangewezen, waarom aan die wereld de vrijheid van zonde moet worden toegekend. Daarbij wordt op drie dingen gelet: op de inzigten, welke wij vertrouwen mogen, dat aan de gezaligden eigen zijn; op de verandering, welke wij weten, dat de mensch bij zijn sterven ondergaat, en op de verklaringen, welke in den Bijbel nopens een beter leven voorkomen. Ten derde wordt gehandeld over de waarde, welke de toekomende wereld wegens deze vrijheid van zonde voor ons menschen heeft. Die wereld wordt, namelijk, daardoor eerst regt aanschouwelijk voor ons verstand, en eerst regt begeerlijk voor ons hart. Eindelijk wordt de invloed aangetoond, dien zulks op ons hebben moet. Het moet strekken tot drie dingen: tot onze waarschuwing, besturing en vertroosting. - Deze Leerrede bevat veel schoons en belangrijks. De Hoogleeraar vergunne ons echter ééne vraag. Staat, hetgeen wij bl. 11 en 12 lezen: ‘Het is waar, de gezaligden blijven vrije wezens, die tusschen het goede en kwade kiezen kunnen, en dus altijd aan zekere verzoeking onderhevig zijn,’ niet met den overigen inhoud dezer Leerrede in tegenspraak? Verzoekingen in den hemel! En van welken aard zullen dan toch die verzoekingen zijn? Hoe, waardoor zullen ze ontstaan? - Nog iets. Drie dingen is eene geliefkoosde uitdrukking bij van hengel. Zij verdient dit toch niet door keurigheid, en moet zelfs mishagen, als zij zoo dikwijls wederkeert. In deze preek komt zij
driemaal

{==231==} {>>pagina-aanduiding<<}
voor, op bl. 5, 9 en 20. Later troffen wij ze telkens aan; zie bl. 36, 54, 81, 97, 110, 242, 276, 313, 319 en 343.
De IIde Preek heeft ten tekst Phil. III:12, 13. De Hoogleeraar volgt hier de thans veelal afgekeurde uitlegging van kalvijn en anderen, volgens welke paulus hier van zijne hem steeds bijblijvende onvolkomenheid spreekt. ‘Den wensch naar de gelijkvormigheid aan christus hier op aarde, opdat hij Hem hier namaals ook gelijkvormig wezen mogt, geuit hebbende, verbeeldt zich de Apostel dit leven als eene loopbaan, waarin die Heer hem, gelijk de eene strijdgenoot den ander, immer vooruit blijft. Hij verklaart dan aanstonds aan zijne lezers, dat hij Hem nog niet bereikt heeft, veel min tot den eindpaal der volmaking gekomen is. Neen, zegt hij, maar hij zet nog steeds het loopen voort, den voor oogen zijnden Voorganger onafgebroken navolgende. En waartoe die onvermoeide poging? Om Hem, hoezeer die hem op den duur ontvliedt, te achterhalen? Ja! gewisselijk. Doch hij kent de menschelijke zwakheid, hij kent zijn eigen onvermogen, en durft zich niets beloven. Intusschen brengt het woord grijpen, of achterhalen, hetwelk hij nu gebruikt, hem te binnen, wat christus met hem op den weg naar Damascus gedaan heeft. Toen heeft die hem achterhaald, ofschoon hij als vervolger der gemeente voortsnelde, zonder zich rust of verademing te gunnen. Dit vergelijkt hij nu met zijn tegenwoordig bestaan. Hetzelfde wenscht hij, dat hem ten aanzien van dien grooten Voorganger gebeure.’ - Zoo bevatten dan deze woorden de belijdenis van paulus nopens de hem steeds bijblijvende onvolkomenheid; welke belijdenis eerst met opzigt tot haren inhoud, ten tweede met toepassing op onszelven wordt overwogen. Gelijk de uitlegging dezer plaats zich, naar ons inzien, door natuurlijkheid en eenvoudigheid aanbeveelt, zoo is de behandeling geleidelijk, schoon en
treffend.
De IIIde Leerrede, over Spreuk. IX:10a., de vreeze

{==232==} {>>pagina-aanduiding<<}
des Heeren is het beginsel der wijsheid, werd kort na het uitbarsten van den Belgischen opstand en bij de hervatting der Akademische lessen uitgesproken. Eerst wordt de inhoud der spreuk nagegaan, dan derzelver waarheid voorgesteld, en eindelijk aangetoond, hoe wij haar als een regel onzes levens volgen moeten. Wij vergeleken met deze Preek eene Leerrede van Prof. clarisse over hetzelfde onderwerp, in 1815, mede bij den aanvang der Akademische lessen, gehouden, en te vinden in den derden bundel zijner Leerredenen (te Amst. bij van der hey, 1817). Ook daar wordt eerst de zin der tekstspreuk uitgevorscht, ten tweede derzelver waarheid voorgesteld, en eindelijk het toepasselijk gebruik aangewezen. De schets is dus in beide Preken dezelfde. Doch in de verklaring der spreuk wijken deze twee Geleerden eenigzins van elkander af. Bij van hengel schijnt zij hierop neêr te komen: Godsdienst is het begin, de aanvang der ware levenswijsheid. Schijnt, zeggen wij; want het was ons bij lezing en herlezing niet regt duidelijk, wat de Hoogleeraar bedoelde. Volgens clarisse heeft zij dezen zin: Regte Godskennis is het voornaamste, het voortreffelijkste, het toppunt der menschelijke wijsheid. Van hengel blijft meer bij het algemeene, clarisse treedt meer in bijzonderheden. Beiden geven hoogst belangrijke en nuttige wenken, vooral aan de Akademische jongelingschap.
De IVde Leerrede, eene maand na de vorige gehouden, handelt over de medewerking van alle kwaad tot heil van den waren Christen, naar Rom. VIII:28a. Drie stukken, de zin, de zekerheid en de invloed van deze leer des Apostels, maken de hoofdverdeeling uit. In den tekst liggen drie dingen opgesloten: dat alle kwaad tot heil medewerkt; dat dit den waren Christen geldt; dat zulks boven allen twijfel verheven is. De zekerheid dier Apostolische leer volgt uit de beschouwing van Gods deugden, de voorbeelden uit den Bijbel, en de getuigenis der ervaring; en ter aanwijzing van den invloed wordt de aandacht op drie dingen gevestigd: op

{==233==} {>>pagina-aanduiding<<}
het geduld onder de bezoeking, de liefde jegens God, en de hoop op de toekomst. - Bij het tweede deel, de waarheid der Apostolische leer betoogende, herinnerden wij ons de opmerking van een' Recensent in dit zelfde Tijdschrift, (Vaderl. Letteroeff. voor Mei, 1830. bl. 238) die aldaar beweert, dat het overbodig is, na eenige uitspraak des Bijbels te hebben toegelicht, die uitspraak dan nog als waarheid te doen kennen, en het daarom afkeurt, dat, in eene Leerrede over Rom. VIII:24a., de waarheid, welke de tekst leert, in het eerste deel wordt gestaafd. ‘De taal eens Apostels - schrijft de ons onbekende beoordeelaar - heeft zoo iets niet noodig. Zijn gezag als Apostel is voor hetgeen hij zegt staving genoeg. Bij zulke uitdrukkingen, welke men wel meer hoort, toont men weinig te denken. Alleen moeten de woorden des Bijbels worden opgehelderd; dan staan zij vast, ook zonder eenige nadere staving.’ Het laatste willen wij gaaf toestemmen, maar ontkennen de gevolgtrekking. Indien deze redenering doorging, zou men geene bewijzen voor een eenig leerstuk des Christendoms mogen bijbrengen. Over de woorden van paulus, Rom. II:11, daar is geene aanneming des persoons bij God, predikende, zou men die waarheid niet uit Gods volkomenheden mogen betoogen. Op denzelfden grond kon men beweren, dat men, over eene Apostolische vermaning tot dezen of genen pligt sprekende, geene drangredenen moet aanvoeren, maar zich enkel bepalen tot de herinnering: een Apostel heeft het bevolen! - De Hoogleeraar van hengel toont ook in deze Preek, van een ander gevoelen te zijn, en wij oordeelden het punt belangrijk genoeg, om ons deze uitweiding en, naar wij vertrouwen, bescheidene aanmerking op het werk eens Medearbeiders in dit Tijdschrift te veroorloven.
De Vde Leerrede, in de lijdensweken gehouden, heeft tot tekst joann. XIII:1-11. De Hoogleeraar ziet in de door jezus aan zijne Discipelen verrigte voetwassching eene opwekking tot nederige en dienstvaardige

{==234==} {>>pagina-aanduiding<<}
liefde. ‘Hoc certe universe huic loco inest’ (schrijft de Heer van oordt, thans Hoogleeraar te Groningen, in zijne voortreffelijke Dissertatie de religione Christiana, ad conjunctionis et societatis studia alenda et promovenda, cum aptissima tum efficacissima. Traj. ad Rhen. 1821. p. 137. in not.) ‘etsi non negamus ex contextâ oratione hic inprimis spectari mutuam Christianorum, in emendandis aliorum moribus, curam; adeo ut conferri possit adhortatio, quae reperitur Hebr. X:24.’ Wij deelen deze opmerking mede, omdat wij niet weten, ze elders te hebben aangetroffen, ofschoon wij ons van hare juistheid niet kunnen overtuigen, en aan het gewone gevoelen, door van hengel gevolgd, blijven vasthouden.
In de drie volgende Preken wordt de geschiedenis van naäman den Syriër behandeld, en vruchtbaar gemaakt voor het hart en den wandel. Ziehier de onderwerpen: VI. Gods bijzondere handelwijze met den mensch, dat Hij hem tot zijne verlossing uit den rampspoed als bij trappen voorbereidt, naar 2 Kon. V:1-8. VII. De aanschouwelijkheid van Gods deugden in 's menschen verlossing uit zijnen rampspoed, naar 2 Kon. V:9-14. VIII. De dankbaarheid van den beweldadigden mensch, zoo als dezelve Gode welbehagelijk is, naar 2 Kon. V:15-19a.
De IXde Leerrede, op den 30 October 1831, daags vóór den gedenkdag der Kerkhervorming, uitgesproken, heeft ten tekst Deut. XXX:11-14, en handelt over onze gemeenzaamheid met het woord van God. Een hoogst belangrijk en voortreffelijk stuk, waaraan wij, zoo wat inhoud als vorm en stijl betreft, den voorrang boven de meeste Preken in dezen bundel zouden toekennen.
In de Xde wordt, naar joann. III:19-21, 's menschen afkeerigheid van het Evangelie als de vrucht van deszelfs gehechtheid aan de zonde beschouwd. Van hengel houdt de tekstwoorden te regt voor woorden van jezus, niet van den Evangelist; en, ofschoon hij dit niet uitdrukkelijk verklaart, is het echter

{==235==} {>>pagina-aanduiding<<}
duidelijk genoeg, dat hij daarin geene zijdelingsche berisping aan nicodemus over zijn geheim nachtbezoek vindt; welk gevoelen dan ook volstrekt ongegrond en verwerpelijk is. Herder zegt waar en treffend: ‘Man hat gemeint, dasz jesus seine Rede vom Licht und der Finsternisz dem nikodemus zum Vorwurf wende, weil er des Nachts zu ihm gekommen sey. Kleinliche Anwendung! Nikodemus suchte das Licht selbst im Dunkeln.’
In de XIde Leerrede worden, naar matth. XXVI:14-16, de eerste stappen van judas tot het verraad zijns Meesters in het regte licht voorgesteld, en vervolgens als een spiegel voor onszelven beschouwd. Uitdrukkingen als deze: ‘naar de plaats, waaruit hij afkomstig was, heette hij in de wandeling judas Iskarioth’ (bl. 266) en: ‘de rampzalige, die wegens roof of huisbraak het schavot beklimmen moet - - heeft misschien reeds in het ouderlijke huis door kleine ontvreemdingen of snoeperijen den diefstal aangeleerd’ (bl. 280) schijnen ons met de waardigheid van den kansel te strijden.
In de XIIde Leerrede, even als de vorige in de lijdensweken gehouden, wordt het opschrift aan het kruis van jezus (joann. XIX:19b.) uit vierderlei oogpunt beschouwd: als ergerlijk voor de Joden, als schandelijk voor pilatus, als smartelijk voor jezus, en als bevorderlijk voor het Christendom. Zij strekt tot een bewijs, dat de Hoogleeraar, ook over eene schrale stof, belangrijk en treffend weet te prediken.
De XIIIde Leerrede, ter nagedachtenis van 's Heilands weldadig leven, heeft ten tekst de woorden, Hand. X:38: welke het land doorgegaan is, goeddoende. Eerst wordt aangetoond, hoe de tekst ons tot zulk eene nagedachtenis geleide; ten tweede, wat de geschiedenis ons tot deze nagedachtenis aan de hand geve; ten derde, welke gevolgtrekkingen uit die nagedachtenis te onzen nutte voortvloeijen.
's Menschen kortzigtigheid is het onderwerp der XIVde

{==236==} {>>pagina-aanduiding<<}
of laatste Leerrede, naar job VIII:91a.: wij zijn van gisteren en weten niets. Ongetwijfeld zal deze Preek zoowel te Amsterdam, waar zij eerst, op den 22 Julij 1832, gehouden werd, als te Leiden, waar zij kort daarop met eenige verandering werd uitgesproken, met algemeene belangstelling en stichting zijn aangehoord. Zij is bijzonder gepast voor de tijdsgelegenheid, met warmte gesteld, en rijk aan treffende opmerkingen.
Gods zegen ruste ook op dezen arbeid van den geleerden en ijverig werkzamen van hengel, en zijn nuttig leven worde nog lang tot heil der vaderlandsche Kerk gespaard!






Hugo Grotius, de veritate Religionis Christianae. Editionem novam curavit et selecta annotatione instruxit Jo. Theod. Bergman, Theol. et Lit. Hum. Doct. Vol. I. Lugd. Batav. apud C.G. Menzel et J.C. Cijfveer. 1831. Forma oct. maj. XXIV et 310 pagg. f 3 - :

Indien men de Heilige Schriften uitzondert, is er waarschijnlijk geen boek, dat zoo ontelbaar dikwijls en in zoo vele talen is uitgegeven, als dat van grotius, over de waarheid van de Christelijke Godsdienst. Het werd oorspronkelijk opgesteld ten dienste van Zeevarenden, in Nederduitsche verzen, gedurende de gevangenis van onzen grooten Landgenoot, en uitgegeven in 1622. Hij zelf vertaalde het daarna in Latijnsch proza, en er verschenen vervolgens ontelbare drukken van, sommige met, andere zonder de Aanteekeningen, die de Schrijver er later op vervaardigde. Eenige dier uitgaven vindt men opgenoemd bij walch, Biblioth. Theolog. T.I. pag. 825 sqq. en de daar aangehaalde Schrijvers; in de Voorrede voor de tegenwoordige uitgave; maar inzonderheid raadplege men koecheri Historia Libri Grotiani, te vinden voor het 3de Deel van 's mans uitgave dezes geschrifts. Ook werd het vertaald in het Neder-
{==237==} {>>pagina-aanduiding<<}
duitsch, Fransch, Hoogduitsch, Engelsch (met een zevende boek tegen de Roomschen van simon patrik) (*), Hongaarsch, Deensch, Zweedsch, Grieksch (wij meenen, oud en nieuw); ja zelfs in het Arabisch, Maleisch en Chineesch; misschien ook wel in nog meerdere talen; althans, indien wij ons wél herinneren, hebben wij van eene Russische vertaling gehoord. De verdiensten van dit allervoortreffelijkst werk werden dan ook meermalen in het licht gesteld, en wij verwachten er weldra iets opzettelijks over in
het 2de Stuk van de Geschiedenis der Apologetiek van den geleerden en scherpzinnigen van senden. Wij moeten ons bepalen tot eene eenvoudige aankondiging van deze nieuwe uitgave. Men vindt alzoo hier, na de Lijst van Inteekenaren, zoo binnen- als buitenlands (de laatste alleen bijna 200 exemplaren), eene Voorrede van den tegenwoordigen Uitgever, den met roem bekenden j.t. bergman, berigt gevende, deels van de voornaamste uitgaven dezes beroemden werks, deels van de wijze, waarop de tegenwoordige is ingerigt, te weten zoo, dat de Parijsche uitgave van 1640, als onder toezigt van den Schrijver zelven gedrukt, gevolgd is; de verdeeling in § §, met den hoofdinhoud op den kant geplaatst; de Aanteekeningen van de groot (meest aanhalingen van andere Schrijvers), met gebruik van den arbeid, daaraan door koecher besteed, aan den voet der bladzijden afgedrukt. Het aldus ingerigte ligchaam des werks wordt nog voorafgegaan door eene algemeene Inhouds-opgave, en gevolgd van een Supplementum Annotationis, behelzende des Uitgevers toevoegselen tot de aangehaalde schriften. Bovendien heeft men Bladwijzers, 1o. van de voornaamste zaken, 2o. van de aangehaalde Schrijvers, 3o. van opgehelderde Hebreeuwsche en 4o. van opgehelderde Grieksche woorden. In een tweede Deel belooft ons bergman doorloopende Aanteekeningen op het

{==238==} {>>pagina-aanduiding<<}
werk zelf; en hij noodigt aan het slot van zijne Voorrede hem, die een exemplaar mogt bezitten van de Dictata in h. grotium de V.R.Chr. van wijlen den Groningschen Hoogleeraar p.a. chevallier, beleefdelijk uit, het hem te verstrekken. Wij wenschen hartelijk, dat het hem gelukke, dit te bekomen, en hij over het geheel in zijnen verderen arbeid aan dit werk voorspoedig zij. Den bezitteren van eenige andere uitgave zal hij eene groote dienst bewijzen, wanneer die Aanteekeningen ook te bekomen zijn onder den afzonderlijken titel: Annotationes selecta (vel simile quid) ad h. grotium cet. auctore j.t. bergman.
Gelijk wij, op grond van de algemeen bekende verdiensten des Uitgevers, ons daarvan veel voorstellen, zoo durven wij dat nog te meer, wanneer wij de groote zorgvuldigheid in aanmerking nemen, welke aan dit Deel is te koste gelegd. Waarlijk, de Uitgever verdient den dank van alle zijne Landgenooten, al ware het alleen, omdat aldus de vaderlandsche letterroem ook buitenlands wordt gehandhaafd. De uitvoering heeft aanspraak op onze goedkeuring. Moge in het vervolg de geleerde Uitgever zich opgewekt gevoelen, om grotii Libellus de Satisfactione Christi, of misschien nog beter het bestendig bruikbare uit 's mans Opuscula Theologica, op nieuw verkrijgbaar te stellen! Hij is de man, ook tot zoodanigen geleerden arbeid, als anders niet ieders zaak is.


Eens Christens Reize naar de Eeuwigheid, oorspronkelijk geschreven in het Engelsch door J. Bunjan. Naar het Hoogduitsch van Dr. F.H. Ranke. Verrijkt met eene Inleiding, zijnde eene Levensschets van den Schrijver, door Prof. G.H. Schubert. Te Groningen, bij P.S. Barghoorn. 1833. In gr. 8vo. XV en 100 bl. f : - 90.

J. bunjan, in 1688 gestorven, had den geestigen inval, de Asketiek te behandelen in een' Roman. Voor

{==239==} {>>pagina-aanduiding<<}
dien Roman koos hij tot vorm een' droom. Dit geschiedde door hem met veel overleg. Zoo kon hij allerlei slag van Christenen ten tooneele voeren, de eenheid bewaren, en voor velerlei lezers nuttig zijn. Wanneer men den tijd, in welken bunjan schreef, voor oogen houdt, zal men over dezen Roman zóó ongunstig niet oordeelen, als dikwerf geschiedt. De Engelschen volgden eene dorre, magere, bedorvene, ellendige Asketiek. Bij hen heerschte, meer dan elders, een geest van krankzinnige dweeperij. Geen wonder, dat men algemeene stichting vond in het lezen van Eens Christens Reyze na de Eeuwigheyt, vertoonende, onder verscheyde aardige sinnebeelden, de gansche staat van een boetveerdige en Godtzoekende ziele. De tweeëntwintigste druk in ons vaderland ligt voor ons. De Vertaler van bovenstaand werkje schijnt niet te weten, dat dit werkje zoo dikwerf werd gedrukt. Anders zou hij van den hoek der vergetelheid niet zóó hebben gesproken.
Deze Roman heeft veel kwaad gedaan, en doet dit nog, zoo lang men zich niet houdt aan de les van bunjan zelven. Wanneer men Romans met werkelijke gebeurtenissen verwart, loopt alles gevaar. Is dit zoo met het dagelijksche leven, hoeveel meer dan met het leven voor de eeuwigheid! Evenwel bunjan heeft daaraan minder schuld, dan de Lezers, die zich vermaken met het verhaal der reize, en zich door de somtijds treffende zamenspraken niet laten stichten.
Ook met dit boekje van bunjan is gebeurd, wat men vóór weinige jaren niet zou hebben gewacht. ‘Twee nieuwe uitgaven zijn er thans van in Duitschland in omloop; de ééne is eene woordelijke vertaling van het oorspronkelijke, stereotyp gedrukt te Hamburg in 1833; de andere eene vrije navolging van het origineel, door Dr. f.h. ranke, met eene inleiding, behelzende bunjan's leven, door Dr. g.h. schubert, Professor te Munchen, gedrukt te Erlangen 1832. Deze laatste geheel uitverkocht zijnde, is eene tweede

{==240==} {>>pagina-aanduiding<<}
onveranderde uitgaaf in dit jaar verschenen.’ Wederom is bewaarheid het zeggen van ovidius:

Omnia jam fiunt, fieri quae posse negabam. (*) 


Van deze laatste uitgaaf is het onderhavige boekje eene vertaling, welke overal door Germanismen de onkunde des Vertalers zoo wel, als den Duitschen oorsprong openbaart. Men vergenoege zich met deze enkele staaltjes: In het vrije, bl. 2; opvallende gemakkelijkheid, bl. 5; het gelaat - had zich gemilderd, bl. 10; daar gij toch de hulp des Heeren hadt zullen afwachten, bl. 31; verkwikte zich aan de gaven, bl. 32; ik had omtrent den halven weg teruggelegd, bl. 38; laat dit goed wezen, bl. 41; - j.s. schrant, voor swaan, en dergelijke fouten meer, gaan wij voorbij. De Uitgever heeft dubbel misgetast, met het boekje zoo wel, als met den Vertaler. De verstandigen koopen het niet. Dien gevalt kist's Beoefeningsleer beter. Daar leest men geene droomen, maar eenvoudige, ongekunstelde waarheid. De onverstandigen willen geen oud boekje met nieuwe letters, nieuwe spelling, en met commentariën uit de Evangelische Gezangen. Zoo lang er stille rondventers zijn van oude prullen, zoo lang zal bunjan's boekje, dat wij daarom geenszins met genoemde prullen gelijkstellen, met en door deszelfs platheid en met en door deszelfs oude letters en afbeeldingen, koopers vinden, waar deze verminkte uitgaaf naauwelijks zal worden ingezien. Wij noemen deze uitgaaf verminkt, niet omdat er vele duistere beelden en uitdrukkingen in weggelaten zijn (hiermede hebben wij vrede), maar omdat hoofd en staart zijn afgesneden, en daardoor dit nieuwe boekje schadelijker kan worden, dan immer het oude geweest is. Ranke's boekje behelst eenen droom in wakenden toestand, en zulke droomen zijn verward en
verwarren allen, die naar dezelve luisteren. Bunjan droomde, en

{==241==} {>>pagina-aanduiding<<}
zegt dit bij herhaling, maar verhaalt zijnen droom, toen hij wakker was. Dit houden wij voor eene deugd van bunjan's verhaalwijze boven die van ranke. Dit slot van bunjan's geschrift vinde hier eene plaats:
‘En zo wiert ik wakker, en siet het was een Droom.

‘Ten besluyte.

‘Dus heb ik u, waarde Lezer, myn Droom verhaalt. Zie gy nu, of gy ze aan my, aan u zelve, of eenige uwer bekende kont uytleggen; dog draag zorge, dat gy dezelve niet en misduyt: want dan zoude gy in plaats van goet quaat doen en u zelven misleyden. Zie ook toe, datje niet te veel op en hebt met de buytenste zyde van myn Droom, om daarmede te lagchen of als een spel te houden; laat dat voor kinderen en voor dwazen, maar hout gy u bezig in 't beschouwen van het wezen der zaken.


Schuyf de Gordynen weg, en zie tot binnen in het Voorhangsel; vergaap u niet te zeer aan de verbloemde wyse van zeggen, maar beneerstig u om 'er in te vinden zodanige zaken, zo gy die anders zoekt, welke dienstig zyn voor een vroom gemoed.


Vint gy elders van my hout, hooy, stoppelen, wat dan? Neem dan de vrymoedigheyt om dat te verwerpen; alleenlyk bewaar maar het gout. Is het gout omgewonden in haren slyk, zo weet, dat niemand een appel wegwerpt om de kernen. Maar belieft het u alles als ydel te verwerpen, 't konde dan wel zyn (ik weet het nog niet) datje my dan weder dede droomen.’
Beter is bunjan's geschrijf met al zijne platheden en gebreken, dan ranke's afgeknipt pakje, waarin bunjan niet voegt. Maar beter dan ranke's werk is daarom nog niet goed, althans niet voor onzen landaard en deszelfs geestelijke behoeften. Voor minvermogenden, wien bunjan's geschrijf eertijds zoo zeer welgevallig was, blijft nog naar de behoeften van dezen tijd beter geschikt Levensgeschiedenis van eenen

{==242==} {>>pagina-aanduiding<<}
Christen, of eens Christens Reize naar de Eeuwigheid, door j.s. swaan, uitgegeven door de Maatschappij: Tot Nut van 't Algemeen, ten jare 1807.



Kritiek van het Tijdschrift de Vaderlandsche Letteroefeningen, door Alet(h)ophilus. No. I. Te Zwolle, bij J. Zeehuisen, Jr. 1834. In gr. 8vo. 32 Bl. f : - 50.

De bekende spreuk van den wijzen salomo: Er is niets nieuws onder de zon, hoe dikwijls ook door de ondervinding van jaren en eeuwen bevestigd, schijnt, desonaangezien, nu en dan, niet zoo geheel zonder uitzondering toegepast te kunnen worden. De uitgave van het hier boven aangekondigde Tijdschrift levert hiervan eene vernieuwde proeve; immers het mag, onzes achtens, iets nieuws onder de zon heeten, dat eene Recensie aanleiding tot de uitgave van een nieuw Tijdschrift heeft gegeven!
En wat behelst nu het eerste nommer van den Alethophilus? Niets meer, maar ook niets minder, dan eene oorlogsverklaring, gepaard met een' dadelijken vijandigen aanval op de Vaderlandsche Letteroefeningen, welke in volgende nommers zal worden voortgezet! Alethophilus, of de wel eerwaarde en zeer geleerde Heer van senden, welke zich achter dezen naam verbergt, schijnt het alzoo nuttig en noodig te keuren, den liefhebbers van twistgeschriften, van tijd tot tijd, op de producten zijner kwade luim te vergasten; en wie beklaagt niet den man, die in zulk een ellendig en onchristelijk werk behagen kan scheppen?
De recensie, op bl. 60 volg. in No. 2 onzer Letteroefeningen voor dit jaar te vinden, mitsgaders het stukje van Do. b. van willes, in No. 3 geplaatst, worden hier, in den omtrek van 32 bladzijden, zoo men waant, ten toon gesteld, en een veertigtal noten wordt grootdeels gebezigd, om het gestelde in nommers van vele vorige jaren (van het jaar 1795 tot dato dezes!) aan

{==243==} {>>pagina-aanduiding<<}
de kritiek van Alethophilus te onderwerpen. Waarlijk, een arbeid, die, daar hij zich ook zelfs tot het Mengelwerk uitstrekt, van een' verbazenden omvang kan worden, vooral wanneer men raadpleegt met de wijze, waarop dezelve is aangevangen! De Schrijver zal zich veeleer over gebrek aan Lezers, dan over schaarschheid van stoffe te beklagen hebben!
De Letteroefenaars zouden het voorhanden zijnde grootelijks kunnen vermeerderen, indien zij zich opgewekt gevoelden, tegen Alethophilus te velde te trekken; dan dit strijdt geheel met hunne vredelievende bedoelingen, evenzeer als met den geest en de strekking van hun Tijdschrift. De bedoelingen, de geest en strekking van het onderhavige Twistschrift laten zij voor rekening van den zich geraakt voelenden Redacteur, Alethophilus - van senden - of hoe hij verder heet, of verkiest zich te doen heeten.
Recensent was, in No. 2 onzer Letteroefeningen, slechts de tolk der schier algemeene verontwaardiging, die het geschrijf van van senden aan en over nijhoff had opgewekt. Voorshands vermoedde hij reeds, dat het stilzwijgen voor van senden eene zware taak zou zijn, en hij werd in dat vermoeden, door berigten uit Zwolle, versterkt. Volgens dezelve, betoonde van senden zich over de bedoelde recensie zeer verstoord, en liet het voornemen blijken, zich in het harnas te steken tot een' hevigen strijd. Zijne vrienden ontraadden hem den voorgenomen aanval, en van senden scheen naar dien raad te luisteren. Scheen, wij herhalen dit; want het voor ons liggend nommer doet elk, die oogen heeft, ten duidelijkste inzien, dat Alethophilus slechts het voermiddel (vehiculum) is, waarvan van senden zich bedient, om zichzelven en zijne gedragingen te verdedigen en te prijzen. Het opwerpen der vraag: ‘waarom verdedigt Ds. g.h. van senden zich niet tegen den aanval, door de Vaderlandsche Letteroefeningen op hem ondernomen?’ beschouwen wij als niets meer dan eene krijgslist, die het Publiek moet

{==244==} {>>pagina-aanduiding<<}
doen denken, dat van senden zelf van alle verdediging afziet - wij laten ons door dezelve geenszins uit onze stellingen verdrijven; wij kennen den man, met wien wij te doen hebben, en - bewaren het stilzwijgen.
‘En waarom verdedigen de Letteroefenaars zich niet tegen den aanval, door Alethophilus op hen ondernomen?’ Het antwoord is reeds door den Heer j.w. ijntema, in dato 11 Junij 1828, hier zeer verpligtend medegedeeld (*), aan den Weleerw. Heer van senden gegeven, en wij behoeven er geene 32 bladzijden toe te bezigen; het is: omdat wij ongaarne ons Tijdschrift in een Twistschrift zouden verkeerd zien. - Dit antwoord zal gewis alle onpartijdigen bevredigen, en diene Alethophilus tot informatie en narigt.
Was onze Recensie, in No. 2, den Heere van senden onaangenaam, dan bedenke hij, hoe veel aanleiding hij daartoe, door zijn geschrijf aan en over nijhoff, had gegeven! Overigens spaarden wij zijn' persoon, waar dezelve te sparen was, en betuigden zelfs geen geloof te slaan aan de loopende geruchten, wegens oneenigheden in den Zwolschen Kerkeraad en Gemeente, waarbij de Heer van senden als de voorname oorzaak is genoemd geworden. Alethophilus zelf noemt onze bedachtzaamheid loffelijk, en zegt verder, dat, had Recensent die bedachtzaamheid niet bezeten, hij gewis gedwaald had. En nu volgt deze zinsnede: ‘Uit de Handelingen des breeden Kerkeraads, loopende over die beroepingswerkzaamheden, zou hij beter kunnen ingelicht worden; terwijl, naar men verneemt (†), bij een besluit van dien Kerkeraad, ter dispositie van den

{==245==} {>>pagina-aanduiding<<}
Heer van senden is gesteld, een stuk, behelzende de verklaring, dat bovengemeld gerucht, in de Vaderlandsche Letteroefeningen vermeld, bezijden de waarheid is.’ - Dit ter dispositie van den Heer van senden gestelde stuk hebben wij alzoo welligt nog te wachten; terwijl dan daaruit zal komen te blijken, dat Recensent bedachtzaam en loffelijk gehandeld heeft, door geen geloof te slaan aan de bedoelde geruchten! Wat hiervan zij; de zaak zelve kan ons weinig belang inboezemen, en het bedoelde stuk zal, ten processe, luttel kunnen uitwijzen. Is Alethophilus, nu of dan eens, Scriba eener vergadering geweest, waarin het aan piquante douceurs niet ontbrak, dan zal hij toch wel zoo bedachtzaam geweest zijn, die kwade namen buiten de notulen te houden, en de vergadering zal dit zijn gedrag wel altijd als doelmatig beschouwd, en de notulen, onder dankzegging, hebben goedgekeurd; en belieft het den Heere van senden alzoo, dit extract uit de notulen des breeden Kerkeraads publiek te maken, dan zal het ons en allen kennelijk worden, welke nadere gronden in dat stuk zullen te vinden zijn ter bevestiging van ons oordeel, volgens hetwelk wij in No. 2 verklaarden, geen geloof te slaan aan de kwade maren, uit Zwolle zelf ons, en met ons velen, ter oore gekomen.
Dan, wij leggen de pen zoo aanstonds neder, want het lust ons niet, met Alethophilus te twisten, en wij schreven het bovenstaande niet bij forme van wederlegging, maar alleen bij wijze van mededeeling. De mate van verontwaardiging, welke wij, bij de lectuur van het Iets aan en over nijhoff, gevoelden, heeft, bij de inzage van No. 1 van den Alethophilus, plaats gemaakt voor het innigst medelijden met eenen man, die, alhoewel met meer dan gewone gaven des geestes toegerust, nog luttel schijnt gevorderd te zijn in de even zoo moeijelijke als noodzakelijke kunst, om over zijne driften en hartstogten gebied te voeren. Wij hebben zijn werk ongunstig moeten beoordeelen, maar dragen daar-
{==246==} {>>pagina-aanduiding<<}
om den man zelven geen vijandig hart toe, alschoon hij ons door Alethophilus, met de woorden van wijlen Prof. greve, de Viswijven in 't Gemeenebest der Letteren heeft doen noemen. Wij schelden Alethophilus al de kwade namen, verkeerde beoordeelingen en hatelijke uitvallen ten onzen aanzien gaarne kwijt, en wenschen hem, of van senden, vrede en rust! Wij begeeren met hem geen krijg te voeren; niet omdat wij den strijd vreezen, maar omdat wij den strijd niet willen; en wij willen denzelven niet, omdat het krijgvoeren, met de door partij gebezigde wapenen, tot niets leiden kan, dat goed en nuttig mag genoemd worden.
Een vriend des Recensents schreef hem, dezer dagen, gewag makende van het onderhavige Twistschrift: ‘Mij viel, na de lezing, het woord in: Het zijn de slechtste vruchten niet, waaraan de wespen knagen.’ En hiermede schrijven wij ons punctum.





Therapia Generalis Physiologica. Voorafgegaan door een onderzoek naar de oorzaken van het verschil in gevoelens en van den weg tot eensgezindheid onder de Geneeskundigen. Door Dr. J.W.E. de Man. Te Harderwijk, bij T. Barends. 1833. In gr. 8vo. Met Inleiding en Narede, 251 bl. f 2-40.

Niet zonder eenige bevreemding zal men aan het hoofd van dit werk Therapia Physiologica lezen. De bijvoeging van het woord physiologisch heeft tegenwoordig somwijlen eene eenigzins andere beteekenis, dan men er gewoonlijk door verstaan heeft. Men begint meestal door dit bijvoegsel te denken, dat het een voortbrengsel is uit de zoogenoemde nieuwe School, en dat de Schrijver zich en zijn geschrijf wenscht onderscheiden te zien van den Eclecticus en diens voortbrengsels, met wien, als iemand zonder vast gevoelen en zonder vaste gronden,

{==247==} {>>pagina-aanduiding<<}
die tusschen hemel en aarde hangt, (*) men niet gaarne in denzelfden rang zich gesteld ziet.
Men vergisse zich echter hier niet door het gebruiken van dit woord. De Schrijver zegt zelf, bl. 24 (in de noot): dat dit werkje den naam draagt van Physiologische Geneeskunde, is, om te kennen te geven, dat het gegrond is op de beredeneerde kennis der gezondheid, de Physiologie. (§ 21, bl. 24.) Het had naar dien § dus ook even zeer den naam van Therapia generalis rationalis, of systematica, kunnen dragen; welke beide woorden door den Schrijver, als van dezelfde beteekenis, schijnen gebezigd te worden. Deze laatste titel (systematica) zoude aan het werkje echter minder gevoegd hebben, omdat de Schrijver den weg tot eensgezindheid onder de Geneeskundigen tracht op te sporen.
Voorwaar eene zeer wenschelijke zaak! Ofschoon wij de aanwijzingen tot zulk een' weg wel niet voor zoo geheel onmogelijk houden, als de Schrijver dit zelf schijnt te doen, (bl. 46, § 34) menige ijzeren spoorweg zal versleten zijn, eer die eensgezinde wegsbetreding zal tot stand gekomen zijn. Intusschen gesteld, dat zij mogelijk ware, zoude de wetenschap er die winst van hebben, met welke men thans de verbeelding zoo zoetelijk streelt? Rec., ook eens ijveraar voor algemeene vereeniging, of die tot den vrede in Kerk en Staat, en dan ook tot die in de Geneeskunde mogt leiden, heeft sedert zich dikwijls de gezegden van een' schranderen Schrijver (†) herinnerd, en getwijfeld, of zij wezenlijk al het gewaande nut zoude aanbrengen, en of de eendragtige scheiding niet de voorkeur verdiende boven de volstrekte eenheid. In afwachting, dat dit eens blijke, (Rec. hoopt evenwel niet zoo lang hier te moeten verbeiden) acht hij het intusschen wenschelijk, en dit was

{==248==} {>>pagina-aanduiding<<}
boven ook zijne bedoeling, dat men trachte naar eendragtige scheiding, tot dat die eenheid, als hoogere volkomenheid, verwezenlijkt zal kunnen worden.
Of de Therapia physiologica van den Heer de man tot dit groote doel zal medewerken, hieromtrent voeden wij eenige bescheidene bedenkingen. Laudanda tamen voluntas; zij de wil evenwel geprezen!
De Medici zullen zeker veel van hunne Ikheid (§ 8) moeten uitschudden, om het Egoïsme (§ 11) met al den aankleve van dien (aldaar nader omschreven), de trotschheid (§ 12), de zucht om door anderen geëerd en geacht te worden (§ 13), het moeijelijke om zijn ongelijk toe te stemmen (§ 14), en, wel het ergste van allen, de zucht om als Geleerde te schitteren (§ 15) te dooden.
Ach arme Geneeskunde! indien uwe zekerheid van deze wedergeboorte zal moeten afhangen! - dat wij nu niet nog spreken over de materialisten, dynamici, symptomatologen, medici rationales of systematici (§ 17) en wier getal zonder moeite nog verdubbeld kon worden, zonder dat daardoor de hoop op harmonie iets winnen zoude.
Moedeloos zouden wij de voor ons liggende ruimte aanstaren, hoorden wij niet als uit hoogere gewesten ons toeroepen: ‘Hoe het oude, hoe het nieuwere moge uiteenloopen, er is toch eene eeuwige waarheid (*); het ware, het goede, het schoone blijft altijd waar, goed en schoon. Tracht deze waarheid meer en meer u eigen te maken. Laat u leiden door socrates en hippocrates, en hoe meer gij in hun gezelschap zult verkeeren, hoe meer van u de verkeerde
Ikheid met alle hare averegtsche uitvloeisels zal wijken. Laten de wandelaars vele zijn, zij hun doel slechts hetzelfde!’
De eerste afdeeling dezer Therapia physiologica (philosophica?) schijnt verreweg de grootste te zijn, van bl.

{==249==} {>>pagina-aanduiding<<}
10-172. Zij wordt in twee gedeelten gesplitst. 1. Oorzaken van het verschil in de Geneeskunde. 2. Weg tot geneeskundige eensgezindheid.
De waarlijk vele oorzaken worden in 22 § §, van bl. 10 tot 36, gelijk de Schrijver zegt, oppervlakkig kritisch vermeld. Wanneer men het vermelde persoonlijke (§ 8-16) nog aftrekt, blijft er van zelf weinig over, om ook van de stelsels te kunnen spreken. De Homöopathie gaat de Schrijver voorbij (bl. 35.) Omdat zij dikwijls minder schade (*) doet, verdiende zij daarom geene melding? of zoude zij geen struikelblok op den weg tot de geneeskundige eensgezindheid kunnen worden?
Drie zijn de middelen, om die eensgezindheid te vinden: zekerheid, kennis der waarheid, geneeskundige wijsheid. (§ 23.)
Uit de beantwoording der navolgende vragen zal de Schrijver zijne Therapia generalis afleiden: 1. Wat is wijsheid in het algemeen? (bl. 38). 2. Welke universele Natuurwijsheid bezitten wij? - Ach! hoe vele wijsheid behoorden wij te bezitten, en hoe weinig is hetgeen wij ons eigendom kunnen noemen! Dit bewijzen de vele dikwijls hoog geleerde en diep gaande § §, welke dit vraagstuk behandelen. - Is het met onze universéle wijsheid reeds schraal gesteld, wat zullen wij op de 3de vraag antwoorden: Hoe is het met onze individuele Natuurwijsheid gesteld? Vooral niet beter. Groot is de berg onzer onwetendheid, klein het stipje onzer kennis.
Wien het lust, wandele, met den Schrijver, A. door het rijk der delfstoffen, B. door dat der planten, en C. door het dierenrijk, om, kon het zijn, eindelijk tot de Therapia generalis te geraken; na vooraf nog van § 126-142 bij de vita vegetativa van den mensch, en van § 142-147 bij de vita animalis vertoefd te hebben.

{==250==} {>>pagina-aanduiding<<}
Het is een lange weg, die gezegd wordt dus tot de eensgezindheid te zullen leiden. Korter kan men dit alles vinden in de Ziektekunde van gaubius, van 1-33. Met weinige woorden zegt frederik hoffmann, Opera omnia, T. I. p. 14. § V. fol. Gen. 1748, op welke grondslagen de zekerheid der Geneeskunde rust; en wil men dit alles wijsgeerig uitvoeriger behandeld hebben, dan laat zimmermann ons niet onbevredigd. Van § 147 tot het einde schijnt nu de eigenlijke Therapia generalis behandeld te worden. Al het voorafgaande is dus als voorwerk te houden. Moet het als eene wijsgeerige inleiding beschouwd worden, het is niet die wijsbegeerte, zoo als zij volgens celsus behoort te zijn. Voor een natuurkundig (physiologisch) overzigt is zij te onvolledig. Het geheele werk, indien het wezenlijk Therapia generalis moet heeten, verschilt veel van hufeland, hensler en begin, welke tot hiertoe als voorbeelden van doelmatige Handboeken van dien aard golden.
Wij veroorloven ons, ten slotte, eenige weinige vragen: Die één oog konde scheppen, zou die de hersens ook niet kunnen daarstellen? (bl. 13.) Wordt deugd alleen door ons eigen bijzonder gevoel gewijzigd? (bl. 40.) Wanneer het voor dit leven eene onmogelijkheid is, de waarheid van alles, wat op de Geneeskunde betrekking heeft, te ontdekken, en de harmonie daarvan alleen afhangt, (bl. 46.) zijn dan niet de pogingen van den Heer de man reeds a priori als vergeefsche moeite te beschouwen? Ontstaat het bewerktuigde in de natuur bij wijze van kristalschieting? (j. müller, Handb. der Physiologie, bl. 20.) Is irritabiliteit slechts wijziging van de attractio? (§ 100.) En zoo zouden er nog vele bedenkingen geopperd kunnen worden. - Door het geheele werk wordt een overvloed van uitheemsche woorden gevonden, die de zaak doorgaans niet helderder maken.


Disputatio Literaria &c. D.i. Letterkundige Verhandeling over den aanvang der Grieksche Beschaving en Wijsbegeerte. Door R. van Wijk, Jac. Z. Te 's Gravenhage, bij S. de Visser. 8vo. IV, 158 bl.


{==251==} {>>pagina-aanduiding<<}

De Heer roeland van wijk heeft door het schrijven en openbaar verdedigen dezer Verhandeling den Doctoralen titel aan Leydens Hoogeschool verworven. De keuze der stoffe, de behandeling en stijl doen den Schrijver eer aan, en het geheele stuk strekt ten bewijze, wat iemand, niet van der jeugd af opgeleid tot de kennis der oude talen en wetenschappen, ook zonder het genot van gezet onderwijs op lagere en hoogere scholen, door eigene vlijt en oefening vermag.
Na eenige voorafgaande aanmerkingen over den oorsprong der Grieksche beschaving in het algemeen, behandelt hij de tijden vóór homerus, daarna homerus, hesiodus en de Mythische wijsbegeerte, en in de derde plaats de staat- en zedekundige wijsbegeerte. Dit alles loopt in eene geleidelijke orde af, en eindigt daar, waar de zoogenaamde Scholen, b.v. de Jonische school, beginnen, welk gedeelte der geschiedenis van de Grieksche wijsbegeerte door zoo vele Geleerden van vroegeren en lateren tijd behandeld is. Het door den Heer van wijk gekozen tijdvak is natuurlijk het minst bekende, en er valt dan ook van vele Grieken zeer weinig te zeggen; maar hetgeen er van te zeggen viel, was toch ook niet onbekend. Met dat al moedigen wij den Schrijver aan, om zijne ledige oogenblikken te besteden aan het verder bearbeiden en uitbreiden eener Verhandeling, welke hij op eene zoo loffelijke wijze begonnen heeft.





Pandora, Lektuur voor den beschaafden stand. Verzameld en uitgegeven door B.T. Lublink Weddik. Iste Stuk. Te Amsterdam, bij G.J.A. Beijerinck. In gr. 8vo. 102 Bl. f 1-25.

Niet slechts de lezer, ook de beoordeelaar vindt zich, en wel iets meer dan eenigzins verlegen, wanneer hem een geschrift voorkomt, welks titel voor meer dan ééne uitlegging vatbaar is. Gelukkig echter, wanneer deze verlegenheid niet van langen duur behoeft te zijn, en

{==252==} {>>pagina-aanduiding<<}
de Schrijver of Verzamelaar zoo beleefd is, lezer en beoordeelaar spoedig de gewenschte opheldering te geven!
Den Schrijver, zich ook hier genoemd hebbende, ontmoeten wij niet voor de eerste maal; de gebruikelijke pligtplegingen vervallen dus van zelf. Wat den titel betreft, wij worden in het Voorberigt vermaand, dien in den zin der Grieksche Fabelkunde niet te moeten opvatten; ook niet in dien van haar, die alles geeft en voortbrengt, zoo als de dichterlijke Grieken dit woord namen. In welken dan? Indien onze Pandora, zegt de Schrijver, den lezer iets aanbiedt, dat hij niet versmaadt of wegwerpt - - Wat den eenen niet behaagt, behaagt misschien eenen anderen, naarmate hij aan zekere soort van lektuur gewoon is (bl. VI). Zouden wij dan maar dadelijk versmaden of wegwerpen, wat ons niet bevalt; terwijl de Schrijver verzekert naar den goeden middeltoon te streven? Wij zouden ons bij den titel niet langer ophouden, indien de Verzamelaar ons niet aan het vignet herinnerd had. Wij zouden het hem gaarne overgelaten hebben, wat hij uit de doos zijner Pandora ten beste had willen geven; maar nu zien wij op eens eenen horen des overvloeds voor ons. Dit vignet zal den bedachtzamen eenig licht geven. Gaarne voor zoodanig eenen mede willende doorgaan, hebben wij dit vignet reeds meermalen bedachtzaam beschouwd. Wij beklagen ons, dat hetzelve niet beter is uitgevallen; want zal iets licht geven, het behoort duidelijk te zijn. Nu moet men gissen, en dit heeft altijd eene bedenkelijke zijde. Vruchten zien wij duidelijk, ook bloemen en bladeren; maar - onderscheiden wij wél - steekt er hier en daar niet ook een enkel disteltje door? En Momus - kijkt die om den rand van den horen, of maakt hij mede een gedeelte des zich uitstortenden overvloeds uit? Wat er van zij, wij hebben er niets tegen, dat de Verzamelaar ook bij vreemden ter markt gaat. Wij zouden het zelfs gaarne zien, want bij
herder en dezulken kan men niet dan met vrucht ter markt gaan. Men haalt over het

{==253==} {>>pagina-aanduiding<<}
algemeen zoo veel van vreemde markten, dat goede waar hier wel eene plaats mag vinden. Er is nog veel bij herder, sterne, zimmermann, moore, waarmede ons publiek op dergelijke wijze kan en mag bekend gemaakt worden.
Wat de bijdragen betreft, wij wenschen den Schrijver zulke vrienden, als hij verlangt. Uit dusdanige vereeniging kan iets goeds voortkomen. Ons vaderland heeft meermalen goede gevolgen van dergelijke pogingen gezien; zij hebben gestrekt tot nut, zoo wel van die bijdroegen, als die de bijdragen ontvingen. Moge de Verzamelaar bij zulke voornemens met meer zich kunnen troosten, dan het goed en opregt gemeend te hebben!
Deze bundel wordt geopend met het godsdienstig gevoel. Het verwondert ons eenigzins, dat de Schrijver begint met iets, waarover reeds zoo veel is geschreven en nog meer gesproken, en waarover het moeijelijk moet vallen iets degelijks te zeggen, omdat de Schrijver zelf erkent: indien wij slechts regt wisten, wat het was! Hij vergeve ons de vrijmoedige aanmerking, waarmede wij dadelijk als in huis vallen. Om de noot bl. 5 had geheel de tekst kunnen wegvallen. Dáár wordt de ware toetssteen genoemd, niet voor de valsche munt, maar voor het klatergoud, met hetwelk de inwendige mensch zich opsmukt, zijnen inwendigen hoogmoed streelt, en voor anderen zich fraai optooit. Wij ontkennen dit gevoel geenszins, of denken er met minachting over; maar wij beschouwden het altijd als iets, waarmede de mensch slechts voor zichzelven te doen heeft, en waarover slechts onder weinigen verstaanbaar kan gesproken worden; voor het publiek voegt dit onderwerp niet, ten zij men het als eene ligt ontstaande ziekelijke stemming wilde behandelen, waartegen slechts de rede het geneesmiddel kan toedienen. Van godsdienstig gevoel tot Mysticismus - slechts ééne schrede! Hieromtrent heeft de voor onzen gezigteinder te vroeg gedaalde flonkerstar, de voortreffelijke borger, een en ander nagelaten, waarop men niet zonder vrucht ter markt zoude kunnen gaan. Onder de velerlei wijzen, waarop ons gevoel tot God kan geleid worden, behoort zeker de zonëklips, waaraan de Schrijver herinnert. Het was in dit statig oogenblik: aan het uitspansel schrijft Hij Zijnen naam!
Het Fragment bl. 6 is geestig gevonden. Wanneer men het gelezen heeft, doet de herinnering aan la fleur, de

{==254==} {>>pagina-aanduiding<<}
beste knecht van alle knechten, of aan yorick zelven, den schrijver of vinder van hetzelve geen nadeel. De stelling, in dit Fragment verdedigd: het is inderdaad een schrikkelijk ongeluk, dat verstand! wordt in de wereld maar al te dikwijls bevestigd. Het verstand zal evenwel voor den gewonen, waren mensch eene behoefte blijven, om bij deze gesteldheid der wereld er zich niet aan te storen, maar getrouw in zijne pligtsbetrachting te blijven, en daardoor bemoedigd voort te streven. De gekken krijgen wel de kaart; maar de Matadors brengen niet alleen het gewin aan. Hans komt door zijne domheid voort, maar niet altijd aan het einde der baan. - Wij hebben er niets tegen, dat lublink weddik het vervolg er zelf bij maakt. Het weinige, waarmede men voor tegenwoordig zich moet vergenoegen, doet naar meer verlangen.

(Het vervolg en slot hierna.)





Tijdschrift voor Munt- en Penningkunde, uitgegeven door P.O. van der. Chys. IIde en IIIde Stuk. Te Leiden, bij J.C. Cijfveer. 1833. In gr. 8vo. 176 Bl.

Dit nuttige Tijdschrift, waarvan wij het eerste Stuk vroeger beoordeeld hebben, bevat ook weder in de twee voor ons liggende Nommers een aantal opstellen, kortere en langere aankondigingen en berigten, tot het vak der Penningkunde en van het Muntwezen in deszelfs ruimsten omvang betrekkelijk. Het tweede Stuk wordt geopend met het vervolg van eckhel's Beknopt Overzigt der oude Penningkunde, loopende over de opschriften der oude munten, over de daarop gebruikelijke tijdrekening, de talen op oude munten, en over de nagemaakte munten, waarbij goede waarschuwingen aan liefhebbers en verzamelaars voorkomen, om zich voor dikwerf fijngeslepen bedrog te hoeden. Hierop volgt dan een kort, maar zaakrijk betoog van het nut der oude Penningkunde, vooral tot kennis van den trap der beschaving der volken, bij welke die munten gevonden zijn, en van den toe- of afnemenden graad dier beschaving, gelijk wanneer wij uit van elders weinig beroemde Grieksche plaatsen fraaije munten vinden, en daarentegen met de Romeinsche heerschappij in Griekenland en van het verval des

{==255==} {>>pagina-aanduiding<<}
Romeinschen Keizerrijks de barbaarschheid ook in den muntslag zien toenemen. Hierop volgt het Ontwerp tot eene beredeneerde Naamlijst van alle de Gedenkpenningen, voorkomende bij van mieris en van loon met de vervolgen, met aanhaling der werken van de Heeren de vries en de jonge en de Handleiding van g. van orden, door den Heer van orden, te Zaandam. Dit stuk is, gelijk alle naamlijsten, noch voor eene gezette lectuur, noch voor uittreksel vatbaar. Wij vertrouwen, dat het naauwkeurig is. Het beslaat 34 bladzijden in het tweede, en 24 in het derde Stuk. Na eene kleine (dichterlijke) bijdrage over den in 1672 gesneuvelden Student c. mina, (welk vers ons geenszins een bewijs levert, dat het dichtwerkje, waartoe het behoort, teregt met grooten lof door witsen geysbeek vermeld is) vinden wij eenige inderdaad curieuse gedenkpenningen van den ontijdig geboren' Belgischen Staat, wier inhoud soms zeer leugenachtig, maar wier stempel zeer schoon is. Zoo heeft men onder anderen eenen penning met den Brusselschen schouwburg en het opschrift: Muette de Portici, erkennende dus zelve dat onzinnige oproer, waartegen de burgerij zich eerst gewapend had, als het begin der Belgische vrijheid. Er komen ook spotprenten in voor op den gewezen' schapenfokker en menschen- (maar Belgische menschen-) Regent, surlet de chokier, waaronder ook eene zeer profane. Dit profanéren toch schamen zich in België beide partijen niet, de Orangisten zoo min als de Revolutionairen. Van de laatsten is een schandelijke penning op het Bombardement
van Antwerpen in Oct. 1830, waarin de verbranding bepaaldelijk van het Entrepôt aan bevelen des Konings wordt toegeschreven! Ook is er eene nieuwe munt met leopold's beeldtenis. Alle deze afbeeldingen in steendruk zijn zeer goed, en de beschrijving is duidelijk. Onder de aankondigingen en beoordeelingen onderscheidt zich eene van den Hoogleeraar hamaker over eenige werken betrekkelijk Oostersche munten van frähn, lindberg en moeller. Wij vinden daarin de merkwaardige daadzaak, dat zich (volgens den grooten Oosterling frähn) Perzische Vorsten, na den val der Sassaniden, ten zuiden van de Kaspische Zee gevestigd en Eeuwen lang hebben staande gehouden, en ook die Perzische munten hebben geslagen, welke men zoo dikwerf aan de Oostzee vindt, die echter op deze munten den naam des oudsten naburigen Arabischen Stadhouders plaatsten.

{==256==} {>>pagina-aanduiding<<}

In het derde Stuk wordt eckhel's Overzigt vervolgd, en daarin bepaaldelijk over de familienamen gehandeld, die geslagen zijn op de muntstukken, welke onder het opzigt dier geslachten werden vervaardigd, waarbij verscheidene punten der Romeinsche Oudheid worden opgehelderd. Zeer aardig is, in een opstel over de duiten, een versje over die provinciale munt, en de roemrijke herinneringen aan de wapens der zeven Provinciën ontleend, die met dezelve niet moeten verloren gaan; maar in de ophelderingen komen de oude fabelen van friso en gruno of grunnus voor, alsof er nog wel iets aan waar zou kunnen zijn, daar zij toch met francus, hektor's zoon en stamvader der Franken, gelijkstaan. Onder de aankondigingen en beoordeelingen vindt de gedenkpenning op het Amsterdamsch Athenaeum in 1832, die op den Javaanschen Oorlog en de Citadel van Antwerpen eene plaats, benevens het gezegde van den grooten Bankier baring, in het Engelsche Parlement, dat er zich thans voor honderdtwintig millioenen guldens aan goud en voor vierenvijftig aan zilver in het Rijk der Vereenigde Nederlanden (Holland) in omloop bevinden.
Wij wenschen van harte, dat dit Tijdschrift, hetwelk zich door zoo veel goeds aanbeveelt, genoegzame aanmoediging zal vinden, om voortgezet te kunnen worden, en al meer en meer in belangrijkheid te winnen.





Nagelaten Gedichten van Vrouwe K.W. Bilderdijk. Te Leeuwarden, bij G.T.N. Suringar. 1833. In gr. 8vo. X en 207 bl. f 3-60.

Deze Gedichten worden voorafgegaan door eene Voorrede van den Heer da costa, die niets bijzonders in zich bevat, dan dat haar schrijver aan het Publiek verzekert, dat Mevrouw bilderdijk eene waarlijk godvruchtige Christelijke vrouw geweest is, (althans dit is waarschijnlijk zijne meening;) en dat zij dit vooral geworden is in het laatste tiental harer levensjaren, sedert het verlies van haren eerstgeboren zoon, in den bloei van zijnen leeftijd. Recensent, die de eer niet gehad heeft van haar Ed. in persoon te kennen, wil dit echter, naar den aard der Christelijke liefde, gaarne gelooven, al zou hij het op zulk eene wijze niet uitdrukken, als da costa, b.v. door de volgende antithese: ‘Eigen kracht en deugd, hoe

{==257==} {>>pagina-aanduiding<<}
loffelijk ook geoefend in de betrachting van heilige verplichtingen, maakten plaats voor de erkentenis van onwaarde, zondeschuld en onmacht in ons zelven; volheid daarentegen van genade, gerechtigheid, en heerlijkheid in christus jezus, den Verlosser van zondaren, den God van volkomene zaligheid voor alle armen van geeste, voor alle dorstenden naar gerechtigheid en heil.’ Let wel, Lezer! de oefening van eigen kracht en deugd, in de betrachting van heilige verpligtingen, hield toen op, want zij maakte plaats voor het klagen over onwaarde enz., en voor het vol zijn van genade enz.!! Zoo werd dan het werkdadige praktische Christendom nu een lijdelijk en in mystiek gevoel zich verliezend Christendom?! Rec. zegt niet, dat het bij Mevr. bilderdijk zoo geweest is; ja hij wil dit liefst niet denken; maar hij meent, dat zoodanige verwarde voorstelling ligtelijk derwaarts heenleidt. Al mogt dezelve ook bij sommigen, naar vroegere of latere menschelijke meening, hoog regtzinnig heeten, hij houdt zich in dezen aan veel ouder en hooger gezag. Omdat hij van soortgelijke antithesen niets leest bij mozes en de Profeten, noch bij jezus christus en de Apostelen, houdt hij zich eenvoudig bij dezen, vooral bij de laatsten; bij jezus christus, van wien hij geleerd heeft, dat men ‘den boom aan zijne vruchten moet kennen;’ dat men ‘deszelfs woorden hooren en doen moet, wil men zijn huis niet op het zand, maar op eene rots bouwen’ (matth. VII:16-20, 24-27); of bij joannes, die aan de Christenen schrijft, dat, ‘indien wij in het licht wandelen, gelijk God in het licht is, wij dan gemeenschap hebben met elkander, en het bloed van jezus christus, zijnen Zoon, ons van alle zonde reinigt;’ en dat ‘wie zegt, dat hij in jezus christus blijft, ook zelf alzoo
wandelen moet, gelijk Hij gewandeld heeft’ (I joan. I:7. II:6); of bij jacobus, die het daarvoor houdt, dat ‘het geloof uit de werken moet getoond worden, en door de werken volmaakt wordt;’ hoewel hij tevens wil, dat men ootmoedig erkennen zal, dat ‘wij allen in vele opzigten struikelen’ (jac. II:18, 22. III:3); of eindelijk bij paulus, die den Galatiërs, welke door Christenen uit de Joden ‘onrustig gemaakt werden,’ betuigde, dat ‘bij christus jezus noch besneden noch onbesneden te zijn eenige kracht heeft, maar het geloof door de liefde werkende’ (Gal. V:6). Rec. zou hierbij nog wel meer kun-
{==258==} {>>pagina-aanduiding<<}
nen voegen; maar hij zal achter het opgemerkte liever Amen zetten, gelijk da costa achter zijne Voorrede; dat is hier, dat hij er een einde aan maakt, want anders zou hij wel schijnen eene Theologische Verhandeling, in plaats van de Recensie van eenen Dichtbundel, te schrijven.
De beoordeeling dezer Nagelaten Gedichten van Mevrouw bilderdijk zal niet uitvoerig behoeven te zijn, want wijlen de begaafde Dichteres is uit hare vorige werken gunstig genoeg bekend, en voor haar kunnen onze aanmerkingen toch niet baten. Het zal er voornamelijk op aankomen, of de hier geleverde stukken, waarvan het niet blijkt, dat zij zelve de uitgave gewild heeft, haren naam waardig zijn.
Het eerste, dat hier voorkomt, Het Kindeke te Bethlehem, is in ons oog juist niet het beste. Het onderwerp, zoo als de titel luidt, is waardige dichtstof genoeg; maar de behandeling is zwak, en blijft er beneden: de beschouwing gaat meest over maria, zoo wel bij de eerste aankondiging, als bij de geboorte van haren Zoon; en het stuk eindigt met eenen uitval tegen de genen, die haar zekere godsdienstige vereering toebrengen, met welk hierover gezegde Rec., als Protestant, zich, ten minste inde hoofdzaak, wel vereenigen kan, maar dat hem nogtans bij dit onderwerp zeer ongepast voorkomt. Wilde hij over de hier doorstralende godgeleerde denk- en uitdrukkingswijze der Dichteres uitweiden, hij zou stof genoeg vinden; doch hoe onmatig lang zou zijn verslag zich dan uitrekken! Hij wil zich ook, noch hier noch elders bij deze Gedichten, in theologische doornen en distelen verliezen. Slechts één psychologisch-historisch proefje, waarin hij van Mevr. bilderdijk zou verschillen. Bl. 14 en 15 zegt zij eerst, zoo hij dacht, zeer waar en schoon:

Zoo moederzorg zich steeds vermenigvuldigt 
Naar 't pand haar toevertrouwd meer dierbaar is! 
Maria! ach dan heeft uw hart gewis 
't Genadepand, zoo eenig en onschatbaar, 
(Toch, als een kind des stofs, voor sterven vatbaar!) 
Bij dag en nacht met ongeloken oog 
In drukkende angst bewaakt! 


Rec. zeide hierop volkomen ja! maar Mevr. bilderdijk heeft het anders begrepen, want zij laat volgen:

{==259==} {>>pagina-aanduiding<<}


O neew! zoo moog 
Een zwakker - moog elke andre moeder denken; 
Dees wist het, dat van alle Godsgeschenken 
Hij de eenig zeekre en onverliesbre was! 
Het leven zij verganklijk als het gras, 
't Was in zijn hand. 


Zij heeft het dus beter geweten, dan maria zelve, die, bij het vermissen van haar twaalfjarig kind, zeide (luc. II:48): ‘Kind! waarom hebt gij ons zoo gedaan? zie! uw vader en ik hebben u met angst gezocht.’ Het sta hier slechts tot eene kleine proeve, hoe men overdrijven kan, als men, ter liefde van zijn stelsel, buiten den Bijbel om redeneert!
Veel beter beviel ons het volgende stukje, Onverwachte Redding, namelijk van een klein kind uit eenen brand, Vertelling (eene ware Gebeurtenis.) Wij willen de omstandigheden niet nader vermelden, om den Lezer de verrassing niet te benemen; maar het is treffend en schoon gedicht, der Dichteres en Moeder waardig.
Onder de volgende (want wij kunnen niet alles aanstippen) is niet minder dichterlijk schoon, ofschoon ijselijk eindigende, de Iersche Legende, Kiewan, een monnik, en Malvina, zijne biechteling, wederkeerig op elkander verliefd, maar met het pligtgevoel strijdende. - Eenvoudig natuurlijk verhaald is eene andere Vertelling uit een oud Engelsch Volkssprookjen, Margaretha en Harry Wijk. - Treffend in de treurige soort, hoewel op het einde al te akelig romanesk, is het naar het Engelsch vrij gevolgde stukje, Het Graf van Adelbert, bezocht door deszelfs geliefde Emilia; maar voor eene Romance schijnt de dichttrant en het gebruik der lange Alexandrijnen te zwaar.
Waarom de nu volgende, in een algemeen opschrift, Kleinere Dichtstukken heeten, blijkt niet; want onder dezelve zijn sommige van geen mindere grootte, dan de voorgaande, en onder de eerste waren er ook ettelijke even kleine. - Hoe dit zij, daaronder komen de twee eerste, Bartimeus de Blinde en Bethesda, ons doorgaans flaauw en prozaïsch voor, en de hier ingemengde vergeestelijkingen en gezochte vrome opmerkingen alles behalve fraai en Bijbelmatig, al zijn zij ook met zamengeraapte Bijbelsche termen doorweven. Is de

{==260==} {>>pagina-aanduiding<<}
Bijbel dan niet rijk genoeg in waarachtige leering, vermaning en vertroosting, zoodat men zich met zulke spelingen van valsch vernuft behelpen moet? - Van de zeven volgende, alle van godsdienstigen inhoud, zou ons het stukje, getiteld Berusting, ten minste over het geheel, het best bevallen, zoo wel wegens kunstwaarde, als wegens helderheid van gedachte en uitdrukking: de overige zijn, ja, hier en daar stichtelijk, maar verheffen zich niet zeer dichterlijk; en eenige godsdienstige zegswijzen zou Rec. niet gaarne overnemen. De Uitboezeming is in het eerste gedeelte vrij dichterlijk, in het laatste minder, en, wat den geheelen inhoud betreft, niet helder, en zou tot ziel- en zedekundige opmerkingen aanleiding kunnen geven; maar zulke excursus zouden hier te lang, en misschien ongepast zijn. Welligt is het meer voegzaam, Dichters, ja ook Redenaars en Prozaïsten, met een enkel woord opmerkzaam te maken op het volgende couplet uit het stukje, Berusting:

Wel hem, die van Gods schuts omwald, 
Wanneer des levens avond valt, 
In deze school van voorbereiding 
Zijn wegen houdt voor wijs en goed, 
En treffe ook voor- of tegenspoed, 
Met dank terugziet op zijn leiding. 


en hun in bedenking te geven, of de zamenvoeging van vier beelden, van eene vesting, van een' vallenden avond, van eene school, van wegen, in ééne periode omtrent dezelfde zaak gebezigd, wel gepast en gelukkig is.
De meeste der verdere stukjes, tot bijzondere personen gerigt, komen ons van minder belang voor het Publiek, over het geheel ook van mindere waarde voor, en hadden dus veilig kunnen weggelaten worden. Hiervan willen wij evenwel gunstig uitzonderen het gedicht Ter bruiloft eener Vriendin, dat in het eerste gedeelte althans zeer schoon is; maar in het laatste daalt het aanmerkelijk, gelijk hier in andere stukken ook wel eens op te merken valt, zoodat men naauwelijks gelooven zou, dat het van dezelfde Dichteres afkomstig was. - Fraai zijn ook de twee daarop volgende korte, naïve dichtstukjes, Bruiloftsruiker en Zangstukje, naar het Fransch, L'amour est un enfant trompeur. Het eerste zij hier tot eene aangename proeve:

{==261==} {>>pagina-aanduiding<<}


Een Moschroos, nog ter helft in 't donzig groen verscholen; 
Een takje zedige Violen; 
De smeekende Vergeet mij niet, 
Ontloken aan den stillen vliet; 
Een tros van Leliën der dalen, 
Die in het kleed der onschuld pralen; 
De geurige Jasmijn, in sterren uitgespreid, 
Als 't beeld van hoogen ernst en aardsche aanminlijkheid, 
Bevallig geschakeerd met duurzame Amaranthen, 
Is kostbrer hoogtijdtooi dan goud of diamanten, 
En geeft bij 't schoon, dat de oogen streelt, 
Der bruid een leerrijk zinnebeeld. 


Loffelijke vermelding verdienen ook die, welke aan eene blinde Dichteresse en aan eene Moeder gerigt zijn: vriendschapsgevoel in het eene, moedergevoel in het andere, godsdienstig en over 't geheel verstandig, in zachte poëzij uitgedrukt, maakt derzelver waarde uit; alleen doet de wat lange gerektheid van het laatste het hier en daar te prozaïsch worden.
Onder de vier laatste gedichten munten die, welke ten opschrift hebben De Grijsaart en de Jongeling en De Dageraad, wel het meest uit; het eerste, een gesprek over des ouden blijmoedig leven, door naïve uitdrukking en nuttige leering; het laatste door dichterlijken gloed der schildering. Alleen zou het der aandacht van den genen, die eenig hier voorkomend beeld zou willen overnemen, misschien waardig kunnen zijn, of het wel juist is, wanneer in de twee laatste regels van de toekomstige gelukzaligheid gezegd wordt, dat het dan zal

- eeuwig, eeuwig Dageraad 
In 't heilverblijf der Heemlen wezen. 


Immers, welke beperking het woord eeuwig ook somtijds moge hebben, men verwacht toch meer dan eenen lang voortdurenden dageraad; en hoe schoon deze ook zij, men verlangt toch de zon zelve eindelijk te zien.
De slotsom van Recensents gedachten over deze Nagelaten Gedichten van Mevr. bilderdijk is, dat, indien het niet haar uitdrukkelijke wil geweest is, alle deze dichtstukken uit te geven, men beter gedaan zou hebben, met eenige zwakke of minder algemeen belangrijke weg te laten; maar

{==262==} {>>pagina-aanduiding<<}
dat men nogtans, wegens verscheidene hier voorkomende treffelijke gedichten, die haren naam eere doen, Verzamelaar en Uitgever dank verschuldigd is.






Saffo. Zangspel. Door Mr. J. van Lennep. Muzijk van J.B. van Bree. Te Amsterdam, bij P. Meijer Warnars. 1834. In kl. 8vo. 82 Bl. f : - 60.

Het heeft Recensent niet mogen gebeuren, de vertooning van dit oorspronkelijk Zangspel bij te wonen; dan hij heeft, van onderscheidene kanten, met hoogen lof van de compositie des Heeren van bree hooren gewagen; en dit verheugde hem opregtelijk, om den even bescheiden en nederigen, als verdienstelijken kunstenaar. Spreekt het gerucht waarheid, dan moet 's mans schroomvalligheid hem, zeer kort vóór de vertooning van zijn kunstgewrocht, den wensch hebben doen uiten, dat het Zangspel niet mogt worden gespeeld. Wij herkennen hierin den echten Nederlander, verre van alle vreemde windbrekerij verwijderd, en achten er den verdienstelijken beoefenaar der Toonkunst des te hooger om. Ook de Heer pfeiffer, Decorateur aan den Stadsschouwburg, verdient, wegens de door hem, of onder zijn opzigt, vervaardigde decoratiën, met eere vermeld te worden; en volgaarne brengen wij hier onze hulde aan de verdiensten en bekwaamheden van eenen vaderlandschen Schilder, wiens zeldzame talenten, in het door hem beoefend vak, onzes inziens, maar al te dikwerf met een mingepast stilzwijgen worden voorbijgegaan.
Deze, zij het dan ook eene zeer geringe, hulde vermeenden wij, bij deze gelegenheid, aan Toon- en Schilderkunst te moeten brengen, ten einde ons, vervolgens, meer met den dichterlijken inhoud der Saffo des Heeren van lennep bezig te houden.
Zijn Ed. houde het ons ten goede, dat de lezing van dit stuk onze hooge verwachting, sedert lang, door de meest gunstige berigten, a priori, gevoed, niet geheel heeft kunnen bevredigen. Ten einde alle vermoeden van partijdigheid van ons te weren, willen wij onze bedenkingen met de meeste bescheidenheid mededeelen. Wij kennen den Dichter te veel talent toe, dan dat hij van onze heusche aanwijzingen geen gepast gebruik zou weten te maken, en geven onze

{==263==} {>>pagina-aanduiding<<}
vrijmoedige aanmerkingen gereedelijk over aan zijne nadere overweging.
In de beschrijving van het eerste Tooneel des eersten Bedrijfs vinden wij een Venusbeeld onder een koepeldak; hieromtrent vermeenen wij den Heere van lennep te moeten doen opmerken, dat de koepeldaken in den leeftijd van sapho (*) nergens werden aangetroffen. De Romeinsche bouwkundigen begonnen eerst vele eeuwen later de zamenstelling van gewelven onder en boven den grond te beproeven, en het koepeldak ontving eerst daarna het aanwezen. Ten tijde van sapho waren beide - gewelven en koepeldaken - bij de Grieken geheel onbekend.
De uitgegevene Gedichten des Heeren van lennep hebben ons vaak met zijne bekendheid aan den arbeid van andere kunstenaars overtuigd. Zoo is het ook hier weder met het eerste couplet van dit Zangspel, waar het koor: Morgen beminne enz. eene navolging is van het overbekende:

Morgen minne, wien de liefde 
Nimmer heeft gesmaakt! 
Morgen minne, wien de liefde 
Reeds gelukkig heeft gemaakt! 


Ifise verschijnt, en wordt, zingende, door het koor beluisterd; tot twee malen toe noemt zij faon, als den naam van haren geliefde, en het koor toont, dat het deze verklaring gehoord en verstaan heeft, in den regel: Hoe! Faon heeft haar hart geraakt! - Wij begrijpen derhalve niet, waarom van lennep het koor doet vragen:

Wie is zij, Faon! die uwe eeden heeft ontfangen? 
Noem, jong'ling, ons haar zoeten naam. 


en later:

Zeg ons dan, wat naam herhalen 
Berg en stroom en bosch en dalen? 


daar alles, na de afgelegde bekentenis van ifise, voor het koor geen geheim meer zijn kon; zoo als dan ook later dat koor doet betuigen, bij monde van den koorzanger:

{==264==} {>>pagina-aanduiding<<}


Door 't omringend boschgebladert, 
Loerden wij, met luistrend oor. 


Is de constructie van den laatsten regel hier wel volkomen zuiver? Met het oor luistert men: het loeren behoort meer tot het oog.
Even zoo vragen wij, of ifise hare liefde voor faon niet krachtiger zou hebben kunnen uitdrukken, dan in de zeer kalme betuiging:

'k Mag het langer niet verheelen, 
Wijl hun oog mij heeft bespied. 
Ja uw liefde kan mij streelen, 
Faon! ja 'k ontveins het niet. 


Op bl. 11 vonden wij, in den mond van den woesten ilus, het woord vlinderteêrheid. Wij twijfelen, of de Grieken over het geheel en die van sapho's tijd in het bijzonder sentimentele vergelijkingen en zamenkoppelingen van dien aard gekend hebben.
Het woord aanheer, op bl. 12, kenmerkt een' geheel Duitschen oorsprong. Wij geven den Dichter in bedenking, voortaan met het gebruik van zulke bastaardwoorden spaarzaam te zijn. Dezelve zijn voor den gewonen lezer onverstaanbaar.

Van de kaai tot Febus koor 
Zult gij frissche rozen strooien, enz. 


Die kaai komt ons in Griekenland ongepast voor. Wij kennen eene Spaansche, Rouaansche, Geldersche en Tesselsche kaai (of kade), maar betwijfelen zeer, of men bij de Grieken deze soort van waterkeeringen gekend hebbe; behalve dat het woord zelve poëtisch noch, voor den zang, welluidend klinkt.
De betuiging van ifise (bl. 16):

'k Wacht geen verd're zielsgeneucht. 


komt ons eenigzins dubbelzinnig voor; wij zouden voor verd're liever hooger wenschen te lezen.
In het tweede Bedrijf hinderde ons het welkomstlied, dat, met vlug beleid, voor saffo werd bereid (bl. 19). Dat vlug

{==265==} {>>pagina-aanduiding<<}
beleid, alleen om des rijms wille aanwezig, zal gewis den Heere van lennep zelven mishagen.
Insgelijks vragen wij, of de verbolgenheid, door ilus, in zijne alleenspraak, bl. 25, aan den dag gelegd, wel in behoorlijk verband staat met de voorafgaande betuiging van evander:

Moog' mij het godendom de felste straf bereiden, 
Eer ik dien immermeer vergeet...? 


Onzes inziens had die betuiging zijn wuft gemoed met woeste vreugde moeten vervullen. Ook hier vonden wij het woord vuig in de beteekenis van snood gebezigd. Vuig is het oude vuidig, dat is: lui, traag.
Op de volgende bl. 26 zingt ilus:

Allen juichen daar beneên: 
'k Zie hen woelen 
En krioelen 
Ondereen. 


De Heer van lennep vergeve het ons, dat wij in dit woelen en krioelen geene poëzij hebben opgemerkt!
Bl. 27 wordt van den maagdenrei gezegd, dat zij sapho tripp'lend en trapp'lend vooruitgaat. Eerstgenoemde spreekwijs keuren wij niet ongepast; het trappelen zouden wij liever van paarden dan van maagden zien bezigen.
Nu verschijnt sapho zelve; en - wij ontveinzen het niet - wij hadden hare toespraak meer harer waardig gewenscht. De regel: ‘waar mijn oog zich wendt of ziet,’ zou Recensent der Zangster van Lesbos niet in den mond hebben durven leggen, en dit te minder, daar dezelve later nog meer dan eenmaal voorkomt.
Even zoo vermeenen wij den Dichter opmerkzaam te moeten maken op de betuiging van sapho, bl. 28, waar zij zingt, dat de heil'ge dicht'rengloed door haar bruisend bloed rondwaart. De edele eenvoudigheid der Ouden duldt zulke onbestemde en verwarde denkbeelden niet. Ook klinkt het niet zeer kiesch in haren mond, wanneer zij vervolgens zich aldus laat hooren:

O dan is 't niet langer Saffo, 't is Apollo die door mij 
Aan de scharen zich doet hooren in verheven melodij. 



{==266==} {>>pagina-aanduiding<<}

Deze verklaring had, onzes bedunkens, beter in den mond van het koor gevoegd; in dien van sapho verraadt zij eene mate van hooggevoelendheid, die aan verwaandheid grenst. Zoo ook is ons de regel van sapho, bl. 30: ‘wat mij naar deez' plaats kwam jagen,’ als te plat voorgekomen; gelijk wij mede in overweging geven, of, op dezelfde bladzijde, de uitdrukking: ‘'t Feestlijk offer gaat beginnen,’ als juist kan worden aangemerkt.
Dan, wij willen ons bekorten, ten einde ons bestek niet te buiten te gaan. - Bl. 39 bezingt sapho haar lot en hare ongelukkige liefde. Liefst hadden wij daar de vermelding gemist, dat de kennismaking met faon reeds bij diens wieg en kindschheid is aangevangen. Hierdoor ontstaat er tusschen de jaren van hem en van haar een te groot verschil, om aan sapho's liefde met welgevallen te kunnen denken; terwijl tevens al het bevreemdende, dat anders in faon's afkeerigheid doorstraalt, geheel verdwijnt. Trouwens zijne Minnares kon zeer gevoegelijk zijne Moeder wezen; en deze omstandigheid, die van lennep gemakkelijk had kunnen vermijden, dient nu, tegen 's Dichters bedoeling voorzeker, om onze belangstelling in sapho zeer te verminderen.
Op bl. 47 teekenden wij de woorden: ‘Groote Goôn! ik voel mij beven,’ op. Meer overeenkomstig met het spraakgebruik, zou deze regel dus kunnen gelezen worden: Goôn! ik voel mijn leden beven.
Op bl. 51 viel ons oog op het keeren der zee, in sapho's tijd, door middel van dammen. Destijds waren zulke middelen van voorzorg nog onbekend, en minder noodzakelijk op een eiland, door een' natuurlijken voormuur van rotsen omgeven.
‘Ik voel mij beven,’ hervonden wij op bl. 61, en wel in sapho's mond!
Bl. 66 hooren wij ilus van zijn slot gewagen. Zeker heeft de Heer van lennep er niet aan gedacht, dat zulke gebouwen destijds aan Griekenland vreemd waren. Van gelijke gehalte, wat de eeuw, waarin de gebeurtenis voorvalt, aangaat, is het getuigde zeeschip, op bl 68, behalve dat het woord schip aldaar reeds het denkbeeld van zee, en een landschip eene tegenstrijdigheld in zich sluit.
Min gelukkig is ons, op bl. 81, het vinden en opbrengen van sapho's lijk voorgekomen. Onwillekeurig, en vooral

{==267==} {>>pagina-aanduiding<<}
daar zij zelve slechts weinige oogenblikken te voren zich in den vloed had gestort, kwam ons hierbij de bij ons gebruikelijke en hier bijzonder aangewezene drenkelingskuur te binnen; en deze, alhoewel aan sapho's tijd geheel vreemd, stond ons te levendig voor den geest, dan dat wij het denkbeeld aan dezelve, bij eene zoo treurige uitkomst, van ons konden verwijderen.
De slotregels van het dichtstuk:

En haar laatste schrede op aarde 
Bracht haar in de onsterflijkheid. 


komen ons voor niet Grieksch gedacht te zijn. Het Elysium der Ouden zou hier beter gevoegd hebben.
Wij hadden deze aanmerkingen nog met andere kunnen vermeerderen; dan wij zouden alsdan vreezen den schijn van vitlust op ons te laden, en het aangevoerde zal genoegzaam zijn, om den Heer van lennep te overtuigen, dat wij zijn kunstproduct met alle aandacht hebben nagegaan. Het zij zoo, dat, in de Opera, Muzijk en Zang de aspunten uitmaken, om welke zich alles beweegt (waarom dan ook doorgaans een Zangspel meer naar den naam van den Componist, dan naar dien des Dichters, blijft genoemd worden): dan, wij beschouwen het als eene hooge verdienste in dit genre, wanneer ook de Dichtkunst hare plaats waardiglijk inneemt en handhaaft; en - openhartig gesproken - vormden wij ons te hooge denkbeelden van het talent des Heeren van lennep, dan dat zijne Saffo ons volkomen zou hebben kunnen bevredigen. Wij houden het er voor, dat hij zich met te groote overhaasting van de op zich genomene taak heeft gekweten, en geven hem in ernstige overweging, voortaan eenige meerdere tijdruimte aan het herzien en beschaven zijner producten toe te wijden.
Wij hebben in dit verslag niet eens gerept van hetgeen in dit Zangspel wordt gesproken. Ook dáár hadden wij van den bekwamen Dichter meer poëzij mogen verwachten. Eene enkele proeve, waar het boekje toevallig openvalt, moge ons oordeel bevestigen.
Sapho verschijnt, in het derde Bedrijf, in het paleis (?) van evander, en wordt daar, door palaemon, aldus verwelkomd:

Wees welkom, Saffo, in Evanders lustpaleis, 
Geniet hier zoete rust na de afgelegde reis. 

{==268==} {>>pagina-aanduiding<<}

Mijn meester wil, dat elk uw wetten hier zal eeren. 
Gij kunt hier over ons als meesteres regeeren. 


En hierop antwoordt de Zangster van Lesbos, naar wij vermeenen even weinig dichterlijk:

Evanders gunst doet meer, veel meer, dan ik verdien; 
Doch waarom heb ik hier hemzelven niet gezien? 



palaemon. 
Gij zult, doorluchte! zijn afwezendheid verschoonen. 
Hij is verplicht den raad der ouden bij te wonen, 
Doch zal, na d' afloop, zich vervoegen in deez' zaal. 



saffo. 
'k Vergeld hem nooit genoeg zulk luisterrijk onthaal. 


Dan genoeg, en mogelijk reeds te veel gezegd van een Zangspel, dat, als zoodanig, door de beminnaars en beoefenaars der Toonkunst, met hoogen bijval is toegejuicht, en, naar wij vernemen, bij voortduring, veler belangstelling blijft opwekken. Mogt het bij de uitkomst blijken, dat het nationaal Tooneel der Hoofdstad meer en meer de plaats zij en blijve, waar het Zangspel over het geheel, en het nationaal Zangspel in het bijzonder, zich luisterrijk kan vestigen en roemvol weet te handhaven!





Vaderlandsche Gedichten van D.J. den Beer Poortugael, Ridder van de Militaire Willemsorde, Eerste Luitenant aan de Koninklijke Militaire Akademie, tijdelijk kommanderende de vrijwillige Jagers der Leidsche Hoogeschool. Te Leiden, bij C.C. van der Hoek. 1832. In kl. 8vo. VI en 95 bl. f 1-20.


Bill, regelende de Afschaffing der Slavernij, benevens de Schadevergoeding aan de Eigenaars der Slaven in de gezamenlijke Koloniën van het Britsche Rijk. Te Amsterdam, bij Gebr. Diederichs. 1833. In gr. 8vo. 61 Bl. f : - 75.


{==269==} {>>pagina-aanduiding<<}

Onder de vaderlandshe Gedichten van den Heer den beer poortugael bevinden zich vele niet onverdienstelijke stukjes. Onder anderen beviel ons bijzonder, bl. 16 en verv.: De Leidsche Jagers aan hunnen Opperbevelhebber, blijkbaar op de zangwijs: Wij leven vrij, wij leven blij; en verder het korte, maar zinrijke gedichtje: Rood en Zwart, bl. 41. Overigens bespeurt men in het algemeen (onze pligt is, de waarheid niet te verbloemen) weinig geestverheffing en vinding in dit bundeltje, vele zwakke plaatsen, ruwheden en fouten, somwijlen zelfs eenig bombast in stede van krachtige taal. Het eene en andere blijke uit de volgende aanwijzingen. Bl. 3:

Terug, o Geest! der hel onttogen! 
Terug voor taal, die Willem voert! 
Krimp in en sidder voor u zelven! 
Sper op uw muil, gedrogt! ontroert. 


Dat ontroert staat hier in 't meervoud, om op voert te kunnen rijmen; bovendien erkennen wij dien klinkenden onzin niet voor poëzij. Verder aldaar:

Verzink in 't niet, en zuiver de aarde 
Der lucht, waarmeê gij u omgeeft. 


Zich met lucht omgeven, luidt reeds zonderling; maar zuiver de aarde der lucht, wat beteekent dit? Ja! het behoorde te zijn van de lucht; doch dit konde niet in de maat, en de Schrijver denkt zeker, dat der zoo goed is als van de; maar dit gaat niet door. Wel mag de tweede naamval des of der vervangen worden door van den of van de; doch waar de tweede naamval niet te pas komt, daar kan van den en van de nooit verwisseld worden met des en der; even min als dat men zou mogen zeggen: ik kom Amsterdams voor van Amsterdam; schoon men zeer goed zegt: Amsterdams rijkdom voor de rijkdom van Amsterdam. - Nog lager: Verbleek' ook zij, die u aanbaden. Verbleek' voor verbleeke is goed; maar voor verbleeken, gelijk hier, blijkens het volgende aanbaden, deugt het niet.
Bl. 4. staaplen hoons. Nooit gehoord!
Bl. 5. Want Nederland dat bloeit er door. Dat, pleonas-
{==270==} {>>pagina-aanduiding<<}
tisch. - Geen Willem zal een handbreed wijken Des Wegs enz. Verkeerd voor van den weg; zie hiervoren.
Bl. 6.

Die geen muitzucht kan verwrikken, 
En geen vleitaal kan verstrikken, 
En [die] voor de overmagt niet beeft. 


Daar het eerste die de vierde naamval is, kan het in den laatsten regel, waar het in den eersten naamval zou moeten staan, niet worden weggelaten. Meermalen stuitten wij in dit bundeltje, en ook bij anderen, op deze zinstorende fout.
Bl. 18. Zij ook zijn magt door ons verplet! Liever: Zij ook door ons zijn magt verplet!
Bl. 24. Belgisch muiters, voor Belgische muiters, ongeoorloofd.
Bl.34.

Ja, heden wordt gedacht aan Douza's, van de Werven, 
Die, aan Oranje trouw, voor Neêrland wilden sterven, 
En 't muitende verraad het ligchaam gaf ten prijs. 


Naar de geschiedenis, ziet de laatste regel alleen op van de werf, en in zoo verre is het enkelvoudige gaf niet af te keuren; maar dan is de meening duister uitgedrukt, en volgens de hier gebezigde woordschikking is het eene erge taalfout.
Bl. 37. gaf, vs. 9, voor gaaft, tegen den aard der taal. Men zegge al eens: gij wandelde voor wandeldet, en dus ook in de overige gelijkvloeijende werkwoorden; maar op ongelijkvloeijende, gelijk geven, en op onregelmatige werkwoorden, is dit niet van toepassing.
Bl. 45. Van oproer zwanger en maatschappelijk venijn. Het laatste is geen Nederlandsch: het zou beteekenen venijn in maatschappij of compagnie; doch de Schrijver meent venijn, dat op de maatschappij moet worden uitgespuwd. Zijn dus die trouwelooze (Belgische) broeders (hetgeen al raar is) zwanger van oproer en maatschappelijk venijn; dat laatste is weder van eene beteekenis zwanger, die in de woorden niet ligt opgesloten.
Bl. 54. Verdediger zijns (van des Staats) regten, voor zijner regten: almede eene dichterlijke vrijheid, welke niet door den beugel kan.
Bl. 79. Gevlecht voor gevlochten is af te keuren. Ook het

{==271==} {>>pagina-aanduiding<<}
hier en daar gebezigde rijm van ei of ey op ij, b.v. van speyk op bilderdijk, verdient geene aanbeveling.
Tot proeve van het goede, hier en daar in deze dichtverzameling aan te treffen, kiezen wij:

	Rood en zwart.
Draagt, Landgenooten! rood en zwart: 
Die kleuren dekten eens het hart 
Des eedlen Wees (van d' eedlen Wees) in Amstels wallen. 
Ach! weinig dacht die held toen nog: 
Als 't geel (de kleur van snood bedrog) 
Zich daaraan paart (*), zal ik eens vallen. 
 
Ja, deugdvereerend Landgenoot! 
Draag vrij de kleuren zwart en rood. 
Draagt 't, jongelingen, meisjes, vrouwen! 
Het rood als 't dierbaarst heldenbloed, 
Dat ooit vermengd werd met den vloed, 
Het zwart om over 't rood te rouwen. 


Hiermede stappen wij van dit dichtbundeltje af, om over te gaan tot eene dichterlijke wet in proza.
Immers, het gansche denkbeeld der vrijmaking van alle slaven heeft iets dichterlijks. Maar het zij gezegd tot lof der hier vertaalde Bill (of Wetsontwerp), dat het opstel gezond verstand en gematigdheid met verhevene en menschlievende strekking vereenigt. Het goede moet men hulde doen, waar men het vindt; en hoe zeer ons, als Nederlanders, het eerlooze Ministerie van grey en palmerston tegen de borst stuit, mogen wij aan het heilzame en weldadige der door hen, uit welken hoofde dan ook, voorgestelde en reeds aangenomene maatregelen in dit opzigt onzen bijval niet weigeren. De vertaling schijnt ons getrouw, maar niet zuiver genoeg. Angstvallig behoedt men zich wel niet, in den gewonen stijl der wetten, voor bastaardwoorden te wachten; zelfs zijn die, welker beteekenis doorgaans in een' geregtelijken zin bepaald is, dikwerf te verkiezen boven zuiver Nederlandsche, die voor meer dan ééne uitlegging vatbaar zijn: maar men kan in elk opzigt te ver gaan, en de Vertaler geeft zich in dat gebruik van bastaardwoorden te veel toe. Geamendeerd b.v. kon wel met verbeterd zijn overgebragt.



{==272==} {>>pagina-aanduiding<<}

Volksvertellingen en Legenden, of Overleveringen uit de Geestenwereld. Te Rotterdam, bij A.F.H. Smit. 1832. In gr. 8vo. 188 Bl. f 1-80.

Uit eenig medelijden met den Vertaler, die in de meening schijnt te verkeeren, dat hij zich door de uitgave van dezen bundel nog al verdienstelijk heeft gemaakt, aarzelden wij, om deze verhalen bij derzelver regten naam te noemen. Maar in de opgave van den inhoud ontvalt den man zelv' die naam, en hij kondigt den Sint Johannesnacht aan als een volks-sprookje. Eilieve, het zou met dezelfde moeite doorgegaan zijn, waarom ze maar niet allen in eens weg sprookjes genoemd, in den zin namelijk van die van Blaauwbaard en Moeder de Gans?
Hans Heiling stond in verbond met den Satan. Deze verschaft hem wraak, wegens zijne onbeantwoorde liefde, maar sleept hem te gelijk ter helle. - Een Berggeest van een afschuwelijk voorkomen geneest de schoone Sabine van hare blindheid, maar bedingt tot loon hare hand. Sabine verbreekt hare belofte. Maar die heeren Berggeesten laten maar gansch niet met zich spotten, en oefenen Turksch regt. De arme Sabine verdwijnt, en wordt dood aan den voet van eene steile rots gevonden. - Eene Tooverheks verleidt hare medeminnares tot een pleiziertogtje naar den Bloksberg, wel niet op een' bezemstok, maar op een' wagen met twee ontzettend groote, leelijke vledermuizen bespannen. Ofschoon de aanslag, om Elsje van haren echtgenoot te verwijderen, voor eenen tijd gelukt, wordt echter de Heks in haar eigen net verstrikt, en verdrinkt zich uit wanhoop. - In alles vindt men hier zes verhalen. De niet vermelde zijn van denzelfden stempel als de genoemden.
Het boek moet dienen, om den leeslust te prikkelen, en de opmerkzame lezer wordt wel ernstig vermaand, om de zedelessen en wenken toch niet over het hoofd te zien, welke onder het fabelachtig bekleedsel verborgen zijn. Niemand duide het ons ten kwade, dat wij bij deze vermaning en aanprijzing dachten aan Tijl Uilenspiegel, daar hij in den Bijbel des deux A's bezig is aan het verklaren, indien wij het wél onthouden hebben, der Openbaringen van Joannes.

Boekbesch. No. III. bl. 133. reg. 11 v.o. staat aantreft, lees aanheft.
- No. V. bl. 213. reg. 7. staat det ragische, lees de tragische.



{==273==} {>>pagina-aanduiding<<}

Boekbeschouwing.

Vindiciae Originis Paulinae ad Hebraeos Epistolae, nova ratime tentatae a M. Frid. Christ. Gelpke, Pastore apud Wermsdorfienses et Hubertoburgenses, qui sunt Confessioni Augustanae addicti. Lugd. Batav. apud. S. et J. Luchtmans. 1832. Form. oct. Pagg. 228. f 2-60.

Een Duitsch Schrijver neemt met zijn niet alledaagsch werk de toevlugt tot de drukpers van ons vaderland. Zeer vereerend is dit voor onzen landaard, dien men ook in andere opzigten niet meer zoo als vroeger miskent, maar met meerdere onderscheiding behandelt. Onze Vaderlandsche Letteroefeningen nemen dan ook gaarne de taak op zich, eenig verslag te geven van dit belangrijk werk, dat, elders vervaardigd, in Nederland het eerste licht ziet.
De Heer gelpke, Luthersch Predikant te Wermsdorf en Hubertsburg, poogt in dit geschrift het gevoelen te handhaven, dat de Brief aan de Hebreërs door paulus geschreven is, en slaat daartoe een' nieuwen en nog nimmer beganen weg in. In de Voorrede, welke tevens Inleiding is, doet hij ons dien weg kennen, en levert tegelijk een beknopt overzigt van dit geheele werk. Vóór ongeveer twintig jaren had hij een stukje vervaardigd over de waarschijnlijke vriendschapsbetrekking, in welke men zegt, dat de Apostel paulus met den Wijsgeer seneca gestaan heeft. Op het einde van dit stukje had hij gezegd: ‘Voor het overige laten wij anderen ter beoordeeling over, of uit dezen gemeenzamen omgang van paulus en seneca, van welken wij de waarschijnlijkheid hebben trachten te bewijzen, iets kan worden afgeleid, om den Brief aan de Hebreërs, in welken zoo

{==274==} {>>pagina-aanduiding<<}
vele uitdrukkingen van seneca voorkomen, aan paulus toe te kennen.’ Dit opstel, hoezeer niet algemeen verkrijgbaar, vond opmerkzaamheid, maar niet in die mate, dat iemand dit onderzoek beproefde. De Schrijver slaat daarom zelf hand aan het werk, daar het pleit aangaande den Schrijver van den Brief gerekend mag worden niet ten volle te zijn uitgemaakt. Na eene voorloopige Inleiding, welke behelst eene beknopte letterkundige geschiedenis van den Brief aan de Hebreërs, pag. 20-35, volgt de Verhandeling zelve, waarin zal worden aangetoond: 1o. dat er eenige overeenkomst en verwantschap bestaat tusschen den Brief aan de Hebreërs en sommige schriften van seneca; 2o. dat die overeenkomst zoodanig is, dat dezelve niet te houden is voor toevallig en gemeen aan allen, die over godsdienstige onderwerpen denken en schrijven, maar veeleer moet afgeleid worden uit zekere betrekking van deszelfs Schrijver met seneca; 3o. dat er eene oude overlevering is, volgens welke er tusschen paulus en seneca vriendschapsbetrekking bestaan heeft; welke overlevering, 4o., van geene waarschijnlijkheid ontbloot is; 5o. dat de Brief aan de Hebreërs op dien tijd en die plaats, wanneer en waar die gemeenzaamheid tusschen paulus en seneca noodwendig, ook volgens de overlevering, bestaan heeft, geschreven is; 6o. dat van geen ander Christenleeraar uit dien tijd kan beweerd of bewezen worden, dat hij met seneca omgang gehad heeft of heeft kunnen hebben, dan van paulus; 7o. op welke gronden, nog vermeerderd met hetgeen in de vorige Hoofdstukken behandeld is, men
paulus met groote waarschijnlijkheid voor den Schrijver van den Brief aan de Hebreërs mag houden. Elk dezer punten wordt in een afzonderlijk Hoofdstuk behandeld. Van deze zeven Hoofdstukken zullen wij zoo beknopt mogelijk verslag geven, met tusscheninvoeging van eene enkele aanmerking, waar het betoog blijken mogt minder klemmend te zijn.
I. De overeenkomst van beide Brieven aan de He-
{==275==} {>>pagina-aanduiding<<}
breërs en dien van seneca aan lucilius, de Providentiâ, blijkt 1o. daaruit, dat hetzelfde onderwerp, indien men op het hoofdzakelijke let, op dezelfde wijze, met dezelfde spreekwijzen, en somtijds met dezelfde woorden, behandeld wordt; 2o. dat onze Briefschrijver dikwijls zinspeelt op Stoïsche gevoelens, leerstukken en uitdrukkingen, welke bij seneca te vinden zijn; 3o. dat hij somtijds dezelfde woorden, als seneca en andere Stoïcijnen, bezigt bij het beschrijven van dezelfde of ook verschillende zaak. Deze vergelijking geschiedt met veel scherpzinnigheid, ontdekt veel belezenheid en groote geleerdheid, ofschoon niet overal het te ver gezochte is weggebleven. Aan deze vergelijking heeft gelpke eene groote ruimte besteed (bl. 36-127). Hij loopt den Brief aan de Hebreërs, bij wijze van aanteekeningen, geheel door, en stelt ons buiten staat, alles uitvoerig mede te deelen. Het hoofdonderwerp is: waarom den braven zoo veel rampen overkomen? Bij beide Briefschrijvers vindt men dezelfde punten: 1o. zij zijn ten voordeele van die braven; 2o. vallen voor ten algemeenen nutte; 3o. de brave getroost zich dezelve; 4o. door het Noodlot of de Voorzienigheid zijn dezelve beschikt. (Bl. 36-49.) Het algemeene, dat gelpke hier aan deze stellingen geeft, doet de overeenkomst wel beter uitkomen; maar hierdoor verliest het betoog ook veel van zijne kracht. Is het waar, wat
josephus zegt, (in vitâ suâ, § 2. Opp. haverk. ed. Tom. II. p. 2) dat de Pharizeërs met de Stoïsche school groote overeenkomst hebben, dan kan de beschouwing van dezelfde zaak uit hetzelfde oogpunt nagenoeg op dezelfde wijze uitvallen bij twee onderscheidene Schrijvers, die ten zelfden tijde onder hetzelfde bestuur leefden, al wist de een niet van het bestaan des anderen. Hoe algemeener de punten zijn, welke men ter beschouwing kiest, hoe moeijelijker het besluit is af te leiden ter gunste van eene andere dan de bedoelde verwantschap. De Brief aan de Hebreërs is blijkbaar aan de Christenen in Judea geschreven, en wel aan zulken,

{==276==} {>>pagina-aanduiding<<}
die hunne aanhankelijkheid aan de Mozaïsche Godsdienst openbaren, zoo als de Pharizesche school aan het Christendom had geleverd, verg. Hand. XV:5. Bij wijze van bedenking geven wij deze zwarigheid op, welke ook op de twee overige Afdeelingen van dit Hoofdstuk, bl. 49-127, van toepassing is.
II. Dit Hoofdstuk sluit zich dan ook naauw aan het vorige, en neemt aan te betoogen, dat die overeenkomst niet toevallig is, zoo als ieder, die over godsdienstige onderwerpen nadenkt en schrijft, zich zou uitdrukken, maar alleen te verklaren is uit zekere gemeenzaamheid van de Briefschrijvers onderling. Laat ons zien, hoe dit betoog wordt gevoerd. 1o. Blijkt dusdanige verwantschap uit de menigvuldige zinspelingen op Stoïsche leerstukken, door seneca behandeld; 2o. uit het gebruik van woorden en spreekwijzen, van welke de Stoïcijnen, dus ook seneca, zich bediend hebben; 3o. uit de gelijkheid van denkbeelden, met dezelfde woorden uitgedrukt. Daaruit besluit nu gelpke, dat of beide de Schrijvers uit dezelfde bron geput hebben, of de een des anderen schriften gelezen heeft, of dat seneca en de Briefschrijver aan de Hebreërs met elkander zekeren omgang gehad hebben. Tot dit laatste besluit de geleerde Schrijver. Dit gansche betoog loopt van bl. 128-137. De zwakte willen wij niet aanwijzen. Het heeft intusschen niets opgeleverd, om onze aanmerkingen op het eerste Hoofdstuk te ontzenuwen, daar alles geene naauwere betrekking kan aanwijzen, dan welke uit de overeenkomst van verschillende scholen van zelve en gemakkelijk voortvloeit.
III. Er bestaat eene oude overlevering, dat er tusschen paulus en seneca dusdanige vriendschapsbetrekking heeft bestaan. (Bl. 138-150.) Eerst worden hiervoor getuigenissen aangevoerd van linus, of wie anders ook Schrijver is van het ondergeschoven stukje de passione pauli et petri; van hieronymus, de script. Eecles. Cap. 12, en van augustinus, in Ep. ad macedonium. Deze getuigenissen zijn

{==277==} {>>pagina-aanduiding<<}
van te weinig gewigt, om dit geschiedkundig pleit te beslissen, al worden zij ook door het gezag van lipsius, in Vitâ senecae, Cap. 10, geschraagd. Want de brieven, die hier ten tweede worden medegedeeld, en veertien in getal zijn, acht van seneca aan paulus en zes van dezen aan genen, vertoonen blijkbare kenmerken van onechtheid. Ook gelpke erkent dit. Hoe evenwel daaruit volgt, dat er eene briefwisseling, of ten minste vriendschapsbetrekking, tusschen beiden heeft bestaan, zien wij niet in, ook niet na de aanmerkingen van lipsius en den Zurichschen Professor nüscheler. Want op deze wijze is de ongerijmdste overlevering goed te maken. Iets, dat gelpke niet algemeen als bewijsgrond in dergelijke onderzoekingen zal laten gelden.
IV. De overlevering is van waarschijnlijkheid niet ontbloot. (Bl. 150-176.) Paulus, te Rome gekomen, werd aan den Praefectus praetorio overgegeven (Hand. XXVIII:16). Deze was thans burrhus, vriend en medeöpzigter van seneca over de opvoeding van nero. Deze vrienden zullen wel over den gevangene hebben gesproken, en seneca alzoo verlangen hebben gehad, paulus te ontmoeten. Seneca had gelegenheid paulus te zien, daar deze zich aan het hof en in het paleis des Keizers niet zonder vrucht verdedigde, Phil. I:9, 13, 14. Ook had de Joodsche Godsdienst reeds toen eenige bekendheid verkregen te Rome. Het is wel zoo, seneca toont zich nu en dan van de Joodsche godsdienstplegtigheden en gebruiken afkeerig; maar daardoor was hij misschien den man meer genegen, die door Joden vervolgd werd. Welligt had seneca, door middel van gallio, (den broeder des wijsgeers, en vroeger genoemd bij eigen' naam, dien hij voor zijnen aangenomenen heeft verwisseld, m. annaeus seneca) iets van paulus gehoord, Hand. XVIII:12. Gelpke voert nog aan een verdacht getuigenis van longinus aangaande paulus als beroemd onder tijdgenooten van wege zijne welsprekendheid, als bewijs, dat seneca

{==278==} {>>pagina-aanduiding<<}
wel zoo veel gewigt aan 's Apostels voordragt heeft kunnen toekennen, dat hij zich bij hem vervoegd heeft. Seneca, hoe aanzienlijk en vermogend ook, behoefde zich daarom aan den omgang met paulus niet te onttrekken. Hij was tevens verstandig en braaf, en de Apostel had zelfs in 's Keizers paleis vrienden en aanhangers (Phil. IV:22). Het is wel zoo, seneca toont nergens eenige genegenheid voor het Christendom; hij openbaart echter nergens afkeuring, maar bleef bij zijn Stoïcisme. Misschien zou men ook in de verlorene werken van seneca over het Christendom meer gevonden hebben, dan in de overgeblevene. Hij bezigt intusschen bijbelsche woorden, die men bij geen' anderen Latijnschen Schrijver aantreft. Doch daaraan kent gelpke zelf niet veel gewigt toe. Uit al het aangevoerde zal wel niet veel meer af te leiden zijn, dan dat er zulk eene betrekking tusschen deze twee mannen heeft kunnen bestaan. En, zoo als ieder weet, van de mogelijkheid tot de wezenlijkheid doet men een' te grooten sprong, bij de uitspraak over eene overlevering, welke misschien haren oorsprong daaraan alleen heeft te danken, dat seneca en paulus door denzelfden nero zijn ter dood gebragt. Eene schoone gelegenheid voorwaar voor overleveringzieke menschen!
V. Dat de Brief aan de Hebreërs op denzelfden tijd en dezelfde plaats is geschreven, als wanneer en waar die gemeenzaamheid tusschen paulus en seneca moet hebben bestaan, betoogt nu gelpke, bl. 176-207. De Brief is geschreven aan Christenen in Palestina, omstreeks Jeruzalem. Dit gevoelen wordt tegen eenige bedenkingen verdedigd. Het is ook het gemakkelijkste en waarschijnlijkste van allen. Hieruit laat zich gereedelijk opmaken, wanneer die Brief is geschreven, vóór de verwoesting van Jeruzalem, vóór het begin van de storingen in de Godsdienst, dat is vóór het jaar 66, toen de vervolgingen der Christenen reeds een' aanvang namen, na het jaar 63. Daar nu de Brief vóór het jaar 69 (lees 66) en na 63 blijkt geschreven te zijn,

{==279==} {>>pagina-aanduiding<<}
volgt hieruit, dat zulks geschied is in het jaar 64 of 65, van welke gelpke, niet zonder grond, het 64ste jaar kiest. Omstreeks dezen tijd valt juist in de gevangenschap van paulus te Rome, bij welke gelegenheid die gemeenzame omgang van paulus en seneca kan hebben plaats gehad. De Brief is te Rome geschreven. Dit bewijst gelpke, en brengt het hier in tot den hoogstmogelijken trap van waarschijnlijkheid. Dit vijfde Hoofdstuk geeft nu nog, wat niet beloofd was, - aanwijzing namelijk, dat seneca de meeste zijner schriften of reeds vervaardigd had, of toen vervaardigd heeft, zoodat paulus gelegenheid kon hebben ook 's mans schriften te lezen.
VI. Bl. 207-215 wordt beweerd, dat men, behalve van paulus, van geen Christenleeraar uit dien eersten tijd bewijzen kan, dat hij met seneca eenigen omgang heeft gehad. Zoo begint gelpke dit Hoofdstuk: ‘Indien iemand zou willen vaststellen, dat behalve paulus ook andere leeraars van het Christendom met seneca omgang gehad hebben, die moet bewijzen, dat zij zich toen te Rome en in zulke omstandigheden bevonden hebben, dat zij aan seneca konden bekend geworden zijn, en dat zij door verstand en geleerdheid zoo zeer hebben uitgemunt, dat seneca hunnen omgang daarom heeft kunnen zoeken, of dat zij het een en ander geschreven hebben, waaruit zekere gemeenzaamheid met seneca duidelijk is af te leiden.’ Dit past nu gelpke toe op apollos, barnabas, silvanus of silas, petrus, marcus, clemens Romanus, en lucas; welke laatste nog het meest, door zijne betrekking op paulus, in aanmerking komt, doch als Schrijver van den Brief aan de Hebreërs voor paulus moet wijken. Uit dit Hoofdstuk blijkt wel, dat paulus, boven de genoemden, de meeste waarschijnlijkheid voor zich heeft; maar gelpke maakt hier, als wij het zeggen mogen, zich aan een petitio principii schuldig; want hij had eerst moeten bewij-
{==280==} {>>pagina-aanduiding<<}
zen, dat geen ander Christenleeraar in aanmerking komen kan.
VII. Met veel grond van waarschijnlijkheid mag men dus aannemen, dat paulus Schrijver is van den Brief aan de Hebreërs. Dit wordt nog nader aangedrongen, bl. 216-235. Uit al het aangevoerde leidt gelpke het besluit af, dat paulus onzen Brief, en wel op het einde van zijne gevangenschap, heeft geschreven. Tot dit gevoelen helt men te meer over, hoe meer door hetzelve alle zwarigheden, die tegen den Brief zijn ingebragt, van zelve wegvallen. 1o. Het gebruik van verschillende woorden en zegswijzen, anders in de Brieven van paulus niet te vinden. Door omgang met seneca, het lezen van diens en andere schriften uit de Stoïsche school heldert dit van zelve op. Ook in de Brieven aan de Romeinen en Corinthers komt het een en ander Stoïsch gevoelen voor. Dit erkent gelpke gereedelijk; maar ontkent, dat dit tegen zijn gevoelen strijdt, omdat hieruit blijkt, dat paulus reeds eenige kennis schijnt gehad te hebben aan de Stoïsche wijsbegeerte; dus genegen was, om de schriften van seneca te lezen, waartoe hij als Pharizeër nog werd aangezet. Hier moest gelpke vooral de gelijkvormigheid in denken bij Pharizeër en Stoïker meer hebben getast: want daaruit heldert zich alles vollediger en duidelijker op, dan nu hij alles uit het Stoïcisme zoekt af te leiden. 2o. Het gebruik van dezelfde schrijfwijze als bij philo, en de overeenkomst met sommige plaatsen en zegswijzen in de schriften van philo, wordt ook zonder seneca het best opgehelderd, als men den jongen saulus te Tarsus op het oog houdt. 3o. De onkunde aangaande de Tempeldienst, welke men meent
opgemerkt te hebben in den Brief aan de Hebreërs, is nog op eene andere wijze weg te ruimen, dan door aan te nemen, dat de afwezigheid van paulus, die daarenboven te Jeruzalem niet geboren is, aanleiding heeft gegeven tot eene dwaling van het geheugen. Door dit gevoelen ontvangen vele plaatsen een

{==281==} {>>pagina-aanduiding<<}
helder licht. En het is niet tegen de waardigheid en het gezag des Apostels, dat hij zich van uitdrukkingen en meeningen heeft bediend, welke hij van den Stoïker seneca ontleend heeft. - Hierop volgt, bl. 235-237, nog een Bijvoegsel, aanmerkingen behelzende van onzen Landgenoot nauta, (Annotatio in Librum senecae de Providentiâ, Lugd. Bat. 1828) den Schrijver eerst bekend geworden, nadat zijn werk reeds ter perse was overgezonden. - De Index is op dit werk een bruikbaar en gewigtig toevoegsel.
Onpartijdig hebben wij ons oordeel verklaard over den gang des betoogs, dat in ons oog niet overal even klemmend is. Niemand zal dit afkeuren, die bedenkt, dat gelpke zijn betoog te veel op zichzelve laat staan, zonder het in verband te brengen met al het overige, wat ten voordeele van paulus als Briefschrijver is aangevoerd, en nog meer kan aangevoerd worden. Daarom meenden wij dien gang in onze beoordeeling van dit werk te moeten volgen. Maar men zou ons verkeerd verstaan, indien men meende, dat wij met dit werk niet zijn ingenomen. Litteratoren van professie zullen uit 's mans aanmerkingen over seneca en diens schriften veel kunnen ontleenen, dat niet algemeen, en althans niet op zulk eene voortreffelijke en naauwkeurige wijze, is opgemerkt. En Bijbelonderzoekers en Oordeelkundigen zullen hier eene bijdrage vinden, zoo als men er niet dagelijks eene ontvangt, welke, in verband met al het overige, wat voor paulus als Briefschrijver pleiten kan, alle andere meeningen ontzenuwt, en zoo duidelijk mogelijk paulus als Schrijver van den Brief aan de Hebreërs aanwijst. Dit oude gevoelen, dat voor het nieuwe de plaats niet moet ruimen, is ook het onze, daar wij geene jagt op nieuwheid maken. Men hechte op den Pharizeër in den Brief, zoo als gelpke op den Stoïker deed; dan komt de Apostel paulus nog meer uit, en het overige bij gelpke zal dan bevonden worden een voor dit gevoelen hoogstgewigtig en nuttig werk te zijn.

{==282==} {>>pagina-aanduiding<<}
Wij geven ons oordeel om beter, en matigen ons geene onfeilbaarheid aan, maar durven ons op onpartijdigheid beroepen, wanneer wij dit werk van gelpke aan alle beminnaars van waarheid en grondig onderzoek des Bijbels, zoo als door ons thans geschiedt, met den meestmogelijken ernst en aandrang aanbevelen.





Ontboezeming over de godsdienstige denkwijze, vroomheid en regtzinnigheid in de Hervormde Kerk, bijzonder met betrekking tot de Leeraars; door R. Engels, Predikant te Nieuwolda. Te Groningen, bij R.J. Schierbeek. 1834. In gr. 8vo. 80 Bladz. f : - 60.

In een kort berigt aan den Lezer vermeldt de Heer engels, wat hem bewoog tot de uitgave van dit geschrift. Hij wil onder de regtzinnige, oud-Gereformeerde Leeraars gerekend worden, en uit den wensch, dat er hoe eer hoe liever een Tijdschrift uitkome in den echten, ouden geest der Hervormde Kerk. Hij zegt, dat men er van afgeweken is; doch betuigt tevens, dat de tegenwoordige Separatisten, vooral derzelver woordvoerders, niet de eenige, ware Gereformeerden zijn. De Schrijver geeft verder te kennen, dat hij, meer dan zestig jaren bereikt hebbende, den meesten tijd zijns levens in een ernstig en biddend onderzoek der waarheid doorgebragt heeft. Van eenen Leeraar, die inwaarheid dit aangaande zichzelven kan betuigen, mag men iets goeds verwachten. Daar worden er wel eens gevonden, welke met dingen, aan hun ambt geheel vreemd, zich bezig houden. Engels kent buiten twijfel ook zoodanige voorbeelden; maar Bijbelstudie, Wijsgeerte en Godgeleerdheid, met de aanverwante wetenschappen, waren onafgebroken de voorwerpen zijner langdurige en onpartijdige onderzoekingen. Nog dagelijks - zoo luiden des mans eigene woorden - is hij hierin van den morgen tot den avond bezig, en hij is zich bewust,

{==283==} {>>pagina-aanduiding<<}
dat hij het onderwijs genieten mag van dien Geest, die tot en in de waarheid leidt. Waartoe die uitstalling van eigen' lof? Men toone liever zijn geloof uit zijne werken!
De Schrijver, die op echte, oud-Gereformeerde regtzinnigheid aanspraak maakt, deelt I. zijne geloofsbelijdenis mede. In de hoofdzaak zullen de meesten zijner ambtsbroeders het wel met hem ééns zijn, al gebruiken misschien deze en gene soms andere bewoordingen. Dat wij in jezus (het zij met eerbied gezegd!) meer wedervinden, dan wij door de zonde verloren, zal echter niet zoo gaaf door allen toegestemd worden. De stelling zou althans aanleiding tot gevaarlijk misbruik kunnen geven. Dat jezus voor onze zonden boette, is geene Bijbelsche uitdrukking. Wat engels voorts van de ongenoegzaamheid der rede zegt, als ook van de mystiek, in een' goeden zin, is volkomen waar. Dewijl het woord plaatsvervanger thans veelal in eene bepaalde beteekenis wordt genomen, schijnt het ons minder gepast, jezus eenen Plaatsvervanger te noemen.
De Schrijver beantwoordt II. de vraag: Wat moet men denken van de beschuldiging, dat de meeste Leeraars van den geest en inhoud der zuiver Gereformeerde Leer zijn afgeweken? Te regt merkt hij aan, dat het lasterschrift van eenen de cock geene wederlegging waardig is. Hij zegt: Wat mijzelven betreft: ik trek het mij weinig aan, daar ik mij mijne zuivere, oude Gereformeerde denkwijze levendig bewust ben. Doch hij maakt tevens de aanmerking, dat er wel eenige grond voor deze beschuldiging, althans van velen der ambtsbroeders, voorhanden is. Engels verklaart, volkomen eens te zijn met den diepdenkenden le roy, en dus de neologische denkwijze en geestelooze Schriftverklaring, die, volgens zijn zeggen, sinds eenige jaren het Gereformeerde Kerkgenootschap is ingedrongen, af te keuren. Hij oppert bezwaren tegen bosveld enz., maar prijst tholuck, dien hij den geestvollen tholuck noemt. De Bijdragen tot de Godgeleerde Wetenschappen worden gegispt, als afwijkende van den

{==284==} {>>pagina-aanduiding<<}
echten geest des Evangelies. De Schrijver zegt, dat fliedner, in zijne Collectenreise, hoewel al te eenzijdig en overdreven, echter geen onregt heeft, wanneer hij beweert, dat het drooge Rationalisme velen van onze Godgeleerden maar al te zeer heeft aangetast. Dit, meent engels, blijkt dan ook genoeg aan de Leerredenen, waarvan wij overstroomd worden. ‘Ja,’ zegt hij, ‘velen mag men wel Leer-redenen noemen, omdat aan dezelve het wezen van hetgene men eertijds Predikatiën noemde geheel en al ontbreekt.’ Maar de naam doet immers niets ter zake.
Engels stelt III. dat de veranderde denk- en predikwijze, vooral der jongere Leeraren, aanleiding geeft tot het separatisme, daar vele eenvoudige lieden hen niet begrijpen, omdat de voordragt, de taal, de stijl, de manier van voorstelling voor hen te hoog is. Maar zouden eenvoudige lieden de predikatiën van den ouden tijd werkelijk zoo veel beter hebben kunnen begrijpen? of hechten die onkundigen misschien meer aan klanken, dan aan zaken? - ‘Van kinds af,’ schrijft engels, ‘tegen de Remonstranten in eene hooge mate ingenomen, vernemen zij, dat deze door eenen Hoogleeraar en Hofprediker in onze Kerk in alle opzigten in het gelijk gesteld, en de Vaders der Dordsche Kerkvergadering jammerlijk ten toon gesteld en gehavend worden.’ Dat een oud-Gereformeerd Predikant, die op regtzinnigheid roemt, geen genoegen vindt in het werk van de Heeren ypey en dermout, is geenszins te verwonderen; maar, behalve het liefdelooze der persoonlijke aantijging, verraadt het tevens partijdigheid, wanneer hij schrijft: Een van der kemp voert daar tegen eene krachtige taal, met bewijzen gestaafd. Ja, krachtig is die taal van den Advocaat, maar krachtig in bittere verwijten en hatelijke aantijgingen, niet den nederigen, Christelijken zin ademende, welke, volgens engels, (bl. 15) in de Bijdr. tot de Godg. Wetensch. ontbreekt. De Schrijver vraagt verder: ‘En die Leeraars, die zoo zeer van verlichting spreken en prediken, en hunne verlichting willen op-
{==285==} {>>pagina-aanduiding<<}
dringen - zijn ze wel
licht in den Heere? Is er niet eene zekere onbehoorlijke losheid in hun spreken, in hunnen omgang, in hunne verrigtingen? Veroorlooft men zich niet vele dingen, welke vroegere Leeraars zich nimmer zouden veroorloofd hebben, en waartegen zij zich in hunne predikatiën met kracht en nadruk verzetteden?’ Men zou de vraag ook kunnen omkeeren: En die Predikanten, welke zoo veel van regtzinnigheid spreken en prediken, en hunne regtzinnigheid willen opdringen - veroorloven ze zich ook soms dingen, welke niet allen, die eene vrijere denkwijze volgen, zich zouden veroorloven? In elken Leeraar, hij moge een voorstander van verlichting of van Dordsche regtzinnigheid zijn, moet men alle losheid afkeuren; maar hij inzonderheid handelt berispelijk, die in den dagelijkschen omgang wel eens de taal der ligtzinnigheid of van het ruwe gemeen spreekt, maar des zondags voor de zuiverheid der leer ijvert, om aan sommigen te behagen...... Engels heeft gelijk, dat de boom aan de vruchten gekend moet worden!! - Wien de schoen past, die trekke hem aan!
Voorts volgen IV. gepaste aanmerkingen over de jammerlijke verwarring van echte vroomheid met stijf dogmatisme en kerkelijke regtzinnigheid. Maar het hier gezegde schijnt wel eens meer of min te strijden met het vroeger beweerde. De Schrijver geeft, V. op de vraag: Moet de zuivere regtzinnigheid en Christelijke vroomheid alleen bij de sekte der Separatisten gezocht worden? een ontkennend antwoord, en wil, VI, teregt, dat het middelpunt van vereeniging zijn moet het kinderlijk en levendig geloof in jezus - niet menschelijk gezag en menschelijke bepalingen. Maar wat zijn dan de Synodale besluiten der Dordsche Vaders, die ook hier weder geroemd worden? De Heer engels wijst, ter voorkoming van meer kwaad, de volgende middelen aan: VII. Men keere terug in zijn Onderwijs en Leerredenen tot het eenig levendig beginsel, waaruit onze Kerk haren oorsprong heeft genomen. VIII. Men schrome niet, om alles, wat daartegen inloopt, als

{==286==} {>>pagina-aanduiding<<}
antichristisch te bestrijden. En IX. Men geve aan de Christelijke Dogmatiek, vooral ook aan de Hoogescholen, eene andere en betere wending, opdat het blijke, dat zij geene bloote verstandsoefening zij, maar tot de hervorming van den geheelen mensch betrekking hebbe. Eenige vragen, op het wezen der Godsdienst betrekking hebbende, worden in dit laatste gedeelte gedaan, en daarop volgt de zeer nederige aanmerking: ‘Hetgeen ik hier geschreven heb, is voor vele (?) Leeraars, die zich in de wijsgeerte niet geoefend hebben, te hoog; maar ik stel deze vragen voor aan anderen, voornamelijk aan hen, die aan de Hoogescholen onderwijs geven in de Christelijke Dogmatiek en hetgeen men de natuurlijke Godgeleerdheid noemt, hopende, dat dit geschrift in hunne handen kome en gelezen worde.’
Rec., die in de ontstane twisten geenszins partij wil kiezen, heeft in het geschrift van engels menige goede aanmerking gevonden, maar ook gezegden en stellingen, waarmede hij zich niet kan vereenigen. Hij zou geenszins willen onderschrijven, wat b.v. de verdienstelijke hofstede de groot over het eedbreken en afwijken van de Kerkleer zegt, alhoewel des Professors gedachten door eenen anderen beoordeelaar in dit zelfde Tijdschrift op eene gunstige wijze zijn aangekondigd; doch hij meent bij den oud-Gereformeerden Predikant van Nieuwolda, behalve het reeds aangeduide, zekere partijdigheid aan den anderen kant opgemerkt te hebben, welke niet geschikt is, om het kwaad, waarover men klaagt, weg te nemen.


Verhandelingen van het Bataviaasch Genootschap van Kunsten en Wetenschappen. XIIIde en XIVde Deel. Batavia, ter Landsdrukkerij. 1832, 1833. In gr. 8vo. Behalve de Voorberigten, 745 bl.

Het dertiende Deel der Verhandelingen van het Bataviaasch Genootschap begint met twee stukken over de

{==287==} {>>pagina-aanduiding<<}
Cholera Asiatica, zoo als die op Java waargenomen is, voorafgegaan door een Voorberigt van den Heer fritze, Med. Dr. Het eerste stuk heeft tot Schrijver den Heer m.j.e. muller, Med. Dr., Officier van Gezondheid der tweede klasse bij het Hospitaal van Weltevrede, en bevat voornamelijk de waarnemingen omtrent deze ziekte, in de jaren 1829 en 1830 in het gemelde Hospitaal gedaan (bl. 1-111). Deze Verhandeling draagt overal blijken van het helder verstand, den geest van waarneming en de waarheidsliefde van den Schrijver, en vertoont ons op Java deze ziekte in hetzelfde beeld, onder hetwelk men, helaas! nu ook in Europa de Cholera heeft leeren kennen. Klimaat en luchtgestel schijnen hier veel minder wijziging te veroorzaken, dan men voorshands zou vermoeden, en de stelsels van sommige Geleerden wel tot hunne verdediging zouden behoeven. De Schrijver ontveinst niet, dat de behandeling dezer ziekte weinig voldoende resultaten oplevert; ook dit zal elk waarheidlievend Arts in Europa moeten erkennen. De inademing van zuurstofgaz werd ook op Java beproefd, maar veroorzaakte benaauwheid en hoest, zonder eenige goede gevolgen op te leveren, zoodat men van de verdere aanwending daarvan moest afzien. - Het tweede stuk (bl. 113-181) behelst eenige waarnemingen omtrent de Cholera door den Heer h. schillet, Chirurgijn-Majoor bij de Koninklijke Nederlandsche Marine. Deze Schrijver had in de jaren 1821 tot 1824, en dus nog gedeeltelijk gedurende de groote epidemie, zoo aan boord van het fregat Melampus, als bij de Padangsche expeditie, welke hij als Eerste Officier van Gezondheid bijwoonde, ruime gelegenheid, deze ziekte in hare verschillende graden en bij zeer verschillende voorwerpen waar te nemen en te behandelen. Het
komt ons voor, dat deze Schrijver grooter lust heeft in theoriën dan de eerste, en zijn verslag is niet met die eenvoudigheid en helderheid opgesteld, welke de andere Verhandeling versieren. Dat de warmte der dampkringslucht deze ziekte voortbrengt, en er aan geen bijzonder miasma of con-
{==288==} {>>pagina-aanduiding<<}
tagium te denken valt, gelijk de Heer schillet beweert, heeft de geschiedenis dezer wereldëpidemie, die den aardbol rondreist, niet bevestigd. Ook hier zal de waarheid wel blijken eene dochter van den tijd te zijn.
Het derde stuk in dit Deel is een opstel van Dr. von siebold over de afkomst der Japanners, waarin deze Duitsche, thans, gelijk men weet, te Leiden wonende Geleerde, van wien wij een uitgebreid werk over Japan te wachten hebben, de onderscheidene gevoelens der Schrijvers dienaangaande toetst, en tot het besluit komt, dat de Japanners van zoogenaamden Tartaarschen (Mongoolschen) oorsprong zijn. Volgens hem, bestaat er tusschen de Mantschoesche en Japansche taal eene groote overeenkomst (bl. 183-275).
Het genoemde Deel wordt besloten met drie kleine stukjes. Het eerste behelst iets over de Daijakkers (Beajous) van Banjermassing op Borneo, door m.h. halewijn, oud-Resident aldaar (bl. 277-292), en geeft ons eenige berigten over de zeden en begrippen van dat volk, waarvan sommige ons aan de begrippen en zeden der stille Zuidzee-eilanders herinnerden. - Het tweede stukje is eene beschrijving der Kokos- of Keeling-eilanden, door den Heer a. van der jagt, voorheen Zeeöfficier (bl. 293-322). Deze kleine koraal-eilanden, welke niets dan kokosnooten opleveren, zijn tweeëndertig in getal, waarvan het grootste, West- of Hare-eiland, omtrent 1¾ Holl. mijl lengte heeft en 1/10 mijl op het breedste gedeelte beslaat. Zij liggen zuidwaarts van Sumatra, op 12o 3′ tot 12o 14′ Z. breedte. Twee Engelschen, hare en ross, hebben zich hier, de laatste met zijn huisgezin, gevestigd, en hunne onderlinge verwijdering is misschien de eenige oorzaak, waardoor zij belet zijn den Nederlandschen handel op Sumatra te benadeelen. - Het laatste stukje, eindelijk, bevat aanteekeningen over het gebergte Tinger, door h.j. domis, Resident van Soerabaya (bl. 323-356). Dit stukje handelt hoofdzakelijk over de zeden, gebruiken en de godsdienst der bewoners van dit gebergte, die

{==289==} {>>pagina-aanduiding<<}
aanhangers van het Braminsche geloof gebleven zijn. Uitvoerig worden de plegtigheden van een huwelijksfeest beschreven, hetwelk de Schrijver bijwoonde.
Het veertiende Deel behelst voornamelijk een Geschiedkundig Overzigt van den Handel der Europezen op Japan, door wijlen g.f. meylan, van 1826-1832 Opperhoofd van den Nederlandschen Handel in Japan, ontleend uit een officieel aan het Indisch Gouvernement ingediend Rapport (bl. 1-377). Wij gelooven, dat wij dit stuk te regt eene hoogstbelangrijke bijdrage tot de geschiedenis van den handel in het algemeen en van den Nederlandschen in het bijzonder mogen noemen. Men moet zich verwonderen over het taai geduld, waarmede onze winstzoekende voorvaders zich alle de kwellingen en teleurstellingen getroost hebben, waardoor het hun, na de verdrijving der Portugezen en de mislukte pogingen van Engelschen en Russen, vergund is, voortdurend de eenige Europeers, die op Japan handel dreven, gebleven te zijn. De terugladingen, die vroeger uit goud en zilver benevens koper, later alleen uit het laatstgemelde metaal bestaan, zijn thans op bepaalden taks geregeld, en de geheele handel geschiedt, sinds het midden der vorige eeuw, bij contract; zoodat de Nederlanders, in plaats van kooplieden in Japan te zijn, eigenlijk slechts makelaars, leveranciers en commissionarissen van de Keizerlijke geldkamer kunnen genoemd worden. Eene lofwaardige onpartijdigheid straalt in dit geschiedkundig verslag op vele plaatsen door, daar de Schrijver, wel verre van al de handelingen der Nederlanders goed te keuren, bij sommige gebeurtenissen het verkeerd gedrag der zoogenoemde Opperhoofden of Opperkooplieden onbewimpeld laakt. Dit is b.v. het geval met het door het Opperhoofd n. koekebakker in 1638 gehouden dubbelhartige gedrag, bij gelegenheid van den opstand van Arima en Amaksa.
De Heer meylan geeft, ten slotte van zijn overzigt, eenige middelen op, welke, naar zijn inzien, tot herstel en uitbreiding van den Japanschen handel en tot verbetering van

{==290==} {>>pagina-aanduiding<<}
den toestand der Nederlanders, die eigenlijk op het eiland Desima opgesloten en gevangen zijn, strekken kunnen.
Op deze Verhandeling volgt: Iets over de Acupunctura (Naaldensteekkunde), getrokken uit eenen brief van den Japansch-Keizerlijken Naaldensteker isi saka sotels, en medegedeeld door Dr. von siebold (bl. 379-389, met eene plaat). Men bezigt tot het naaldensteken bijzondere naalden van goud, zilver of ijzer, van de dikte van een paardenhaar tot op die van ¼ lijn. Door het steken met deze dikke naalden, tot dat er bloed vloeit, bewerkt men plaatselijke bloedontlastingen. De dunne naalden daarentegen hebben eene versterkende [of liever eene prikkelende] uitwerking. De lengte dezer naalden is verschillend; nogtans mogen zij, volgens isi saka sotels, niet langer zijn dan drie Japansche duimen, dewijl het anders te moeijelijk wordt, om daarmede om te gaan. Aan het bovenste einde dezer naalden is een bijzonder handvatsel aangebragt, omtrent ééne lijn dik en van 4 tot 6 lijnen lang, ten einde dezelve te beter tusschen de vingers te kunnen vatten en draaijen. Men steekt deze naald in een klein kokertje van metaal, hoorn, ivoor of dergelijke, nadat men dit laatstgenoemde loodregt op de plaats van het ligchaam, waarop men de kunstbewerking wil uitoefenen, gezet heeft. Men klopt dan zachtjes met den regter wijsvinger, of met een klein bijzonder hamertje, op het uit den koker uitstekende handvatsel der naald, zoo lang tot dat deze eenige lijnen diep de huid is doorgedrongen. Dan neemt men het kokertje weg, vat het handvatsel tusschen den duim en den wijsvinger, en steekt de naald, zachtjes draaijende, al dieper en dieper in het ligchaam.
Uit het kort verslag, hetwelk wij gegeven hebben, ziet men de verscheidenheid en belangrijkheid der Verhandelingen, welke in deze twee Deelen vervat zijn. De druk is, naar het ons voorkomt, met meer zorgvuldigheid geschied, dan die der vorige Deelen.






{==291==} {>>pagina-aanduiding<<}

Antiquitatum Graecarum brevis Descriptio caet. D.i. Korte Beschrijving der Grieksche Oudheden, uit de Geschriften van geleerde Mannen opgemaakt door J.M. Hoogvliet. Delst, bij B. Bruins, en Leiden, bij H.W. Hazenberg. 1833. In gr. 8vo. IV, 193 bl. f 1-70.

Dat de kennis der Grieksche oudheden noodzakelijk is tot regt verstand van de Grieksche en vele Latijnsche Schrijvers, stemmen wij den Heere hoogvliet volkomen toe: of dit boekje geschikt zal zijn, om de Nederlandsche jeugd op de Latijnsche scholen een goed denkbeeld van die oudheden te doen verkrijgen, daaraan twijfelen wij.
Het is opgesteld in vragen en antwoorden; de Schrijver noemt dat forma dialogi. Om nu niet te spreken van hetgeen wyttenbach ergens over dien vorm aanmerkt, is het ons altijd voorgekomen, dat het machinaal van buiten leeren daardoor te veel bevorderd wordt. En waartoe die vorm in gedrukte leerboeken, daar het mondelinge onderwijs zelve het vragen en antwoorden medebrengt? Daarbenevens kan men nimmer eene vervelende eentoonigheid en lastige herhalingen vermijden; en het gebeurt dikwijls, dat het antwoord niet juist op de vraag past. Zoo lezen wij bl. 144: Quomodo puerorum educatio distingui potest? In educationem puerorum et puellarum. Men zoude die vraag ook overtollig kunnen noemen. En wat zullen wij zeggen van bl. 136? alwaar op de vraag, wat men te verstaan hebbe door de zucht der Atheniënsers voor het schoone, dit antwoord gegeven wordt: Amorem illius pulchri atque boni, quod in aliis admirabantur, et ipsi consequi studebant.
Een ander gebrek in dit schoolboek is, dat, volgens oude gewoonte, noch tijden noch volken genoeg onderscheiden zijn, waardoor de leerling dikwijls in de war

{==292==} {>>pagina-aanduiding<<}
gebragt wordt. En dit is moeijelijker in de Grieksche oudheden, dan in de Romeinsche, omdat men met zoo vele en velerlei Staten te doen heeft, en de Romeinsche zich bijna uitsluitend bij eene stad bepalen. De Schrijver zegt, zijn werk uit l. bos, maar ook uit nitsch en wachsmuth te hebben zamengesteld. De Antiquitates van l. bos schijnen wel zijne voorname bron geweest te zijn, welke hij veelal volgt, met verandering van enkele woorden, en hier en daar met niet genoeg naauwkeurigheid. Men vergelijke bij voorbeeld bl. 43 met l. bos Pars. I. Cap. 15. de ominibus. En hetgeen de Schrijver zegt van de ὄπται κλῃδόνες is geheel verkeerd. Het zijn vooreerst twee verschillende woorden ὄπται, κλῃδόνες; ten andere zal men ὄσσαι moeten lezen, gelijk leisner te regt heeft aangemerkt.
Over meer andere onnaauwkeurigheden, over stijl en taal zullen wij niet spreken, maar den Schrijver, wien het niet aan vlijt en goeden aanleg schijnt te ontbreken, liever aanmoedigen, om met den tijd iets meer degelijks en nuttigers in het vak der oude letteren te leveren. Wij hebben schoolboeken genoeg.





Joannis Friderici Gronovii Notae in Terentium caet. D.i. Aanmerkingen van J.F. Gronovius over Terentius. Te Amsterdam, bij L. van der Vinne. 1833. In 8vo. VI, 144 bl. f 1-25.

Onder de oude Schrijvers, welke de groote taalkenner gronovius aan zijne toehoorders verklaard heeft, was ook terentius. Een exemplaar van de door hem gedicteerde aanmerkingen is naar Oxford geraakt, en dezelve zijn aldaar in den jare 1750 in het licht gegeven. Professor c.h. frotscher, te Leipzig, heeft in 1833 eene nieuwe en meer naauwkeurige uitgave van dat werkje bezorgd, van welke deze door ons aangekondigde een nadruk schijnt te zijn. De bijvoeg-
{==293==} {>>pagina-aanduiding<<}
selen van Prof, frotscher beduiden niet veel; als daar is zijn uitval tegen de novi Cicerones, ruhnkenius nihil de hoc verbo, en wat meer van dien aard is. Dat ruhnkenius over zeer vele plaatsen, welke gronovius breedvoerig verklaard heeft, niets gezegd heeft, is, dunkt ons, een bewijs, dat hij, schoon de Dictaten van gronovius wel kennende, van dezelve echter met zedige spaarzaamheid in zijne Dictaten over terentius gebruik gemaakt heeft. En als men ruhnkenius niet kende, noch het werk van beide groote mannen vergeleken had, zoude men bijna uit eene aanteekeuing van den Heer frotscher opmaken, dat ruhnkenius wonder veel (mirum quantum) uit gronovius had overgenomen. Wij bevelen deze aanmerkingen aan alle minnaars der oude letterkunde, vooral aan jonge lieden, ten sterkste aan. Zij kunnen er zeer veel uit leeren. Jammer is het, dat de Boekhandelaar van der vinne de correctie aan zulke onbekwame handen heeft toevertrouwd, en deze keurige aanteekeningen door een zoo groot aantal drukfouten ontsierd worden. Of hetgeen wij bl. 114 lezen: Versura solvere, dicitur de eo, qui dum expedire se conatur,
magis impedit, atque in eodem ludo haereat, ook op rekening van den Hollandschen corrector moet gezet worden, weten wij niet. Want wij hebben wel eens Duitsche uitgaven gezien, waarin iets stilzwijgend, zoo het heet, verbeterd wordt, hetwelk echter de onkunde van den uitgever verraadde. Gronovius heeft in allen gevalle geschreven in eodem luto haeret.


Geheime Geschiedenis van het Petersburgsche Hof, sedert de regering der Keizerin Elisabeth, tot den dood van den Grootvorst Constantijn. Uit de nagelatene papieren van een' oud' Staatsman. Uit het Hoogduitsch. In één Deel. Te Leeuwarden, bij Steenbergen van Goor. 1833. In gr. 8vo. 396 Bl. f 3-75.


{==294==} {>>pagina-aanduiding<<}

Of deze Geheime Geschiedenis op dezen naam in allen deele aanspraak maken mag, meent Rec. eenigzins te mogen betwijfelen. Den naam van geheim kan zij toch niet geheel dragen, daar er verscheidene dingen in vermeld worden, die in het openbaar geschied zijn, b.v. de regering van peter III, de anecdoten uit het leven van constantijn. Over de geschiedkundige echtheid en waarheid van alles kan men niet genoeg oordeelen; want, behalve het zeer onbepaalde op den titel, vindt men geen het minste narigt, hoedanig de bronnen zijn, waaruit het werk geput is. Dat het nu eerst ontdekte geheimen zouden zijn, hierop schijnt ook nog al wat af te dingen: ten minste Rec. herinnert zich, verscheidene van dezelve reeds lang elders gelezen te hebben, b.v. meer dan ééne anecdote betreffende de gunstelingen van catharina, de plagerij van paul I, aan den Franschen tooneelist frogères uitgevoerd, bl. 306-314. Volledigheid, eindelijk, mag men aan deze geschiedenis niet toeschrijven; want b.v. (en dit is eene vrij groote leemte) van de regering van Keizer alexander wordt niets gemeld, dan zijne troonbeklimming; en van constantijn bijna niets anders, dan eenige losse, dikwijls vrij beuzelachtige anecdoten uit zijn leven, zoodat hieruit althans niet blijkt, waarom juist zijne beeldtenis voor den titel prijkt. Zoo zal men hier ook over het geheel niet vele staatkundige geheimen, ook in betrekking van Rusland tot andere Natiën, vinden; maar veel meer particuliere handelingen der Vorsten en hunner gunstelingen.
Neemt men echter het hier bij elkander gebragte zoo zoo als het is, waarvan het ons niet lust den Lezer eene dorre schets te geven, dan zal men hier en daar eenige niet onbelangrijke bijzonderheden aantreffen. Men zal de hier voorkomende Vorsten, Vorstinnen en Grooten aan sommige, maar helaas! niet altijd aan de beste zijden, als menschen leeren kennen: en hieronder beslaat de als groot bewonderde catharina II, met hare talrijke elkander opvolgende gunstelingen, of eigenlijk de

{==295==} {>>pagina-aanduiding<<}
slaven van haren wellust, eene voorname, maar niet zeer vereerende plaats. Men zal het bejammeren, dat men hier zoo weinig edele, of zelfs maar gewoon goede menschen aantreft, die er dan toch ook wel zullen geweest zijn; waarom men te sterker naar meer over alexander zou verlangd hebben. Men zal zich op nieuw kunnen overtuigen, dat alle Vorstenglans en Hofluister ijdelheid is, zoo de ware menschengrootheid ontbreekt, die alleen door echte levenswijsheid en waarachtige deugd te verkrijgen is. Bij het zien, eindelijk, van zoo veel menschelijke dwaasheid in de genen, die het meest wijs moesten zijn, ja van het laag zinken der in den hoogsten stand verhevene menschen, zal de Nederlander zich verblijden en het hoog waarderen, eenen Koning en een Koninklijk Huis te hebben, bij welke zoo veel ware en huiselijke deugd gevonden wordt, dat men daarop, ook in dit opzigt, als op sieraden onder de Vorsten en Hoven, roemen mag. - Met zulk eenen geest van opmerking gelezen, zal dit werk welligt nog het meeste nut kunnen doen.





Muntboek, bevattende de namen en afbeeldingen van Munten, geslagen in de zeven voormalig vereenigde Nederlandsche Provinciën, sedert den Vrede van Gent tot op onzen tijd: door P. Verkade, te Vlaardingen. IIIde en IVde Aflevering. (Munten van Holland. Munten van Westvriesland.) Te Delft, bij de Erve A. Sterck. 1832. In gr. 4to. f 7-25.

Toen wij in No. 1 van onzen vorigen jaargang de twee eerste Afleveringen van dit verdienstelijk werk van den Heer verkade aankondigden, besloten wij met den wensch, dat het den Schrijver niet aan de noodige aanmoediging ontbreken zoude, om dit Vaderlandsch Gedenkstuk te voltooijen. Ofschoon onze hoop, blijkens den ijver, waarmede het werk wordt voortgezet, niet geheel is te leur gesteld, smart het ons echter, uit het Berigt, 't welk de vierde Aflevering vergezelt, te vernemen, ‘dat de tijdsomstandigheden ook

{==296==} {>>pagina-aanduiding<<}
op de deelneming in dit, voor den Uitgever zoo moeijelijk als kostbaar werk, eenen nadeeligen invloed hebben, zoodat met hetzelve met aanzienlijk verlies wordt voortgegaan.’ Daar dit nu van den Schrijver van een nuttig werk niet kan gevorderd worden, voeden wij de hoop, dat vele vermogenden, door den aankoop van dit echt nationale werk, dat niet alleen voor alle Verzamelaars van Kabinetten onontbeerlijk, maar ook voor de zoo gewigtige Muntstudie hoogst belangrijk is, deze vaderlandsche onderneming wel zullen willen ondersteunen.
Deze twee Afleveringen bevatten te zamen 24 bladzijden letterdruk en 38 Platen. De uitvoering van het een en het ander verdient allen lof. Zoo zijn dan nu de Provinciale en Stedelijke Munten van Gelderland, en die van Holland en Westvriesland, voor het eerst ordelijk, volledig en sierlijk afgebeeld. Die van Zeeland en Utrecht, welke beide, volgens het aangehaalde Berigt, reeds geheel afgeteekend zijn, zullen spoedig volgen, terwijl ook aan het overige met ijver wordt gearbeid; zoodat het alleen aan de deelneming onzer Landgenooten zal haperen, zoo dit belangrijk werk niet spoedig en met glans voltooid worde.





Essai sur les Ministres publics, par le Baron A.C. Snouckaert van Schauburg, Docteur en droit, Chambellan de S.M. le Roi des Pays Bas. A la Haye et Amsterdam, chez les Frères van Cleef. 1833. 8vo. VIII et 176 pag. f 2 - :

Dit geschrift is eene vertaling, of liever omwerking, van de Dissertatio Inauguralis Juris Gentium, de legatis rebusque ab his agendis, welke de Schrijver in den jare 1827 in het openbaar aan de Hoogeschool te Utrecht verdedigde, ter bekoming van den graad van Doctor in de Regten. Er wordt hier gehandeld over de afgezanten van allerlei graden, of liever over de met een openbaar karakter bekleede personen, welke door eenen onafhankelijken Staat aan eenen anderen gezonden worden, en dus over Ambassadeurs, Ministers Plenipotentiarissen, Residenten, Chargés d' Affaires enz. Omtrent deze allen wordt door den Schrijver, in een kort bestek, zeer veel goeds bijeengebragt; terwijl hij aan

{==297==} {>>pagina-aanduiding<<}
het slot zijns werks zediglijk erkent, dat het alleen de hoofdomtrekken eener grondige en volledige Verhandeling over dit onderwerp bevat. Niettemin hebben wij hetzelve met groot genoegen gelezen en herlezen, en kennen het, in meer dan één opzigt, eene blijvende waarde toe, alzoo de Schrijver zich niet heeft bepaald tot excerperen van de beste werken over dit stuk, maar ook zijne gezegden veelal staaft met welgekozene voorbeelden, ontleend uit de geschiedenis der laatste jaren, en meer bijzonder uit hetgeen sedert den schandelijken opstand van België heeft plaats gehad; voorbeelden alzoo, welke niet waarschijnlijk reeds elders geboekt zijn, en van welke de Schrijver, uit hoofde zijner betrekkingen tot voorname personen, iets meer heeft kunnen vernemen, dan voor het algemeen het geval zijn kan. Uit dit oogpunt zijn vooral de aanteekeningen achter des Schrijvers werk van bijzonder belang. In den tijd, welken wij beleven, een tijd, waarin de pen der Staatslieden zoo lang het zwaard des Krijgsmans in de scheede heeft gehouden, is voorzeker een geregeld overzigt van het wezen der hooge Diplomatie meer belangrijk dan in rustiger tijdsgewrichten, en wij durven dus, thans vooral, de lezing van dit welbewerkt geschrift gerustelijk aanbevelen.





Pandora, Lektuur voor den beschaafden stand. Verzameld en uitgegeven door B.T. Lublink Weddik. Iste Stuk.

(Vervolg en slot van bl. 254.)

Over de schoonheid der ziel. Bij dit onderwerp heeft de Vertaler of Verzamelaar ons dadelijk een geweldig struikelblok in den weg gelegd met de vraag: wat is eene schoone ziel? bl. 15. (De scheiteekens schijnen daar niet wel geplaatst.) Wij zouden er ons wel luchtig kunnen afmaken, met te zeggen, daar men met de bepalingen (definities) van alwat het ligchaam betreft nog zoo weinig gevorderd is, men het met die der ziel zoo naauw niet moet nemen. Evenwel hoe wil men over de eigenschappen van iets spreken, wanneer men niet weet, wat dit iets eigenlijk is? Wij houden ons oordeel terug: men is er toch druk op uit, alles, wat men vroeger tot een zeker onbekend iets bragt, tegenwoordig slechts voor uitingen der bewerktuiging en niets meer te

{==298==} {>>pagina-aanduiding<<}
houden. Levenskracht en niets meer. De ontleedkunde zal misschien met der tijd uit gevolgtrekkingen wegens de schoonheid der hersenen tot die der ziel aanleiding kunnen nemen. Misschien geeft ook de vergelijkende ontleedkunde der Engelen, door zekeren Dr. mises (*) vóór eenigen tijd in het licht gegeven, eenige opheldering. Hoe hoog wij plato en sokrates stellen, het komt ons voor, dat het schoone omkleedsel bij hen niet zonder invloed was. Doch laat ons geene meerdere zwarigheden scheppen, dan de Schrijver of liever Vertaler ons reeds aanvankelijk in den weg gelegd heeft! Ook de oudheid vindt hier in den horen eene plaats, en te regt.
De voor- en nadeelen der Geleerdheid. Wat is er in de wereld, hetwelk niet eene goede en eene kwade zijde heeft; of liever, waar het licht niet door schaduw getemperd wordt? Wij erkennen met den Schrijver, dat het even zoo moeijelijk is, eene voldoende bepaling te geven, wat een Geleerde is, als wat men onder ziel te verstaan heeft. Wanneer men bij den goeden en lieven claudius (†) leest, hoe een Geleerde behoorde te zijn, ach lieve hemel! dan twijfelen wij niet zoo zeer aan het bestaan der ziel, als wel aan dat van eenen Geleerde! Indien haller en schiller zich geene te groote dichterlijke vrijheid veroorloofd hebben, toen zij het onderstaande (‡) schreven, dan ziet het er met de geleerdheid bedroefd uit, en wij onthouden ons maar, over hare voor- of nadeelen verder te spreken.
Verstand en hart, door j.g. von herder. Voor den verstandigen lezer niet te lang, voor de vlammende en gevleugelde hartjes misschien wel wat uitvoerig; deze zouden kunnen volstaan met bl. 28 en 29 te lezen: Als het niets meer is, enz. tot: dan blijft het steeds bedorven werk, en zij gelieven de les op bl. 48 te betrachten: Tracht hier beneden naar eendragt van verstand en hart. Waarom? Daartoe leze men het geheele betoog met aandacht.
Dat de schrijf- en verhaaltrant van w. scott nog zeer lang op de regte waarde zal geschat worden, lijdt geen twijfel,

{==299==} {>>pagina-aanduiding<<}
volgens hetgeen over de Romantische werken van dezen ook onder ons beroemd geworden Schrijver gezegd wordt (bl. 49). Blijve de klassieke waarde zijner Romantische gewrochten gevestigd, maar binnen zekere grenzen, en verdringe zij niet zoo veel, hetwelk met niet minder regt klassiek genoemd wordt! Hier mogen verstand en hart elkander wel in evenwigt houden. Daartoe werken ook mede de brieven aan matthias claudius, den lieven, goeden claudius, den lieven, wijzen Bode, den zaligen vriend, de trouwe, edele ziel. Met genoegen meenen wij in den briefschrijver Oudoom Jacob weder te ontmoeten; hartelijk verheugen wij ons, dat die goede oude zich hier ook niet onttrekken zal. Iets is ons slechts duister, bl. 63, wanneer de briefschrijver bij de woorden: maar alles zoo op en door elkander geworpen, zegt: hier maakt de briefschrijver eene bittere satyre op zijn werk: op welk werk? Nu, wat er van zij, indien de Schrijver het zelf doet, is het wél; dan behoeft een ander het niet te doen. Niets leidt meer tot verbetering, dan zelf de gebreken in te zien; men bespaart daardoor anderen de moeite van ze aan te wijzen, en bewaart hen van in de mogelijke fout te vallen, bij den balk in het eigen oog den splinter in dat van den anderen te zien.
Het Oostersche Verhaal, Addalmansor en Abdallah, vinde zijne plaats voor die in dergelijke verhalen behagen scheppen.
Wij zouden ons in voor de lezers zeker vervelende bespiegelingen over de beteekenis der synonimen verliezen, en nog verder van den weg raken met onze zwarigheden, dat menschen, hoe met elkander overeenstemmende, geene synonimen of van gelijkluidende beteekenis zijn. De hier medegedeelde Synonimen herinneren aan vroegere Oogpunten. Waren de rijken en armen zoo, als zij in het gesprek bl. 80 enz. voorkomen, men zoude de Maatschappijen van Weldadigheid met derzelver Negotiatiën kunnen ontberen; de rijke zoude laten arbeiden, en de arme zoude niet anders dan verdienen willen. Thans.....? Die over de liefde tot den naasten eenige omschrijving behoeft, leze niet slechts bl. 84, maar brenge het daar te vindene zoo veel mogelijk in praktijk. Het korte gebod is echter genoeg voor de toepassing.
Met Gedachten, Opmerkingen, Aanteekeningen wordt dit stukje besloten. Omtrent deze, ook voor het vervolg, zoude men kunnen zeggen: Denk, maar zeg niet alles, wat gij denkt. Merk op, maar maak niet te vele aanmerkingen.

{==300==} {>>pagina-aanduiding<<}
Teeken aan, maar deel niet te veel mede. Bij den overvloed van vreemde bloemen, die in allerlei keurige korfjes, mandjes, vazen enz. ons aangeboden worden, bestaat er toch eenige behoefte aan zulke, als de Verzamelaar het beschaafd publiek aanbiedt. Hij slage in zijne onderneming, inzonderheid wanneer hij bij vreemden ter markt gaat met zulke waar, welke de ellendige Romantische prullen en smaak- en zoutelooze Romans meer en meer verdringen moge! In het vervolg iets over stijl en taal. Thans genoeg.





Gedichten van C.G. Withuys. Iste Deel. Te Amsterdam, bij G.J.A. Beijerinck. 1833. In gr. 8vo. 204 Bl. f 3-60.

De Heer withuys, die in zijn dichterlijk talent nog alleen uit eenige losse stukken allergunstigst bekend is, levert hier eene eerste verzameling zijner dichtproeven, welke wij hem, naar zijnen wensch, opregt kunnen verzekeren, dat ons zeer welkom is. Wij vinden ons dus verpligt, om hem bij het Publiek zoo loffelijk aan te melden, als hij ons dit schijnt te verdienen; maar hij zal het ons dan ook, hopen wij, niet euvel nemen, als wij hem, met bescheidene vrijmoedigheid, iets aanwijzen, waarin het ons voorkomt, dat zijn werk voor meer volmaking vatbaar is, en waarmede wij niets anders dan den bloei onzer vaderlandsche Dichtkunst bedoelen. Bij zijne eerste optreding geschiede dit een en ander een weinig uitvoeriger, dan wij doorgaans zouden doen. En nu, zonder verdere pligtplegingen, ter zake!
Washington opent den bundel: zijn roem wordt op deze niet gewone wijze voorgesteld: Een gezaligde vraagt aan de Engelenschaar, wie die verhevene is, welken hij voor God ziet zitten: de Engel eloa (*) noemt washington, en vermeldt nu deszelfs verdiensten. De Helvorst verschijnt hem, als de Godin des Roems, om hem te verleiden; maar hij wederstaat overwinnend, tot vreugde des hemels. - Rec. erkent in deze vinding wel een blijk van

{==301==} {>>pagina-aanduiding<<}
dichterlijk genie, maar oordeelt ze voor het onderwerp overmatig verheven. Reeds in de vraag des gezaligden klimt de Dichter zoo hoog mogelijk, zoodat het volgende dalen moet. Eloa is bij klopstock de eerste der Engelen, die alleen tot de gewigtigste zendingen gebruikt wordt: is deze hier niet een te groot persoon? - Door dit al te sterk streven naar het verhevene, wordt ook de uitdrukking wel eens duister of minder naauwkeurig; b.v. bl. 2. Wien zag ik, broeders, God van d' aanvang af nabij! waar het onzeker is, of dit laatste op broeders of op wien ziet. - Wat is een onbedauwde boezem, bl. 4? (*) - Kan men van een proefuur wel zeggen, dat het uit den afgrond daagt? - Bl. 8 zeggen de Hemellingen van washington: De schaal zijns adels daalde, en hoog klom zijn verheven waarde in ons bespiedend oog. Is verheven waarde hier hetzelfde als adel, dan is er eene tegenstrijdigheid in de uitdrukking, want als de eene schaal daalt, dan klimt de andere: zoo niet, dan werd de verheven waarde van washington te ligt bevonden?! - Verder zegt de groote Man van Konings- (wij zouden liever zeggen van tirannen-) troonen:

Hun goud is bloed; hun vracht van paarlen is geweend. 


Het dichterlijke denkbeeld is schoon: Hunne paarlen zijn tranen; maar is het niet wanstaltig overdreven, hiervan eene vracht van paarlen te maken? - Bl. 9. Op regenbogen rust zijn zetel. Zijn regenbogen hiertoe geschikt? - Dit en meer zou Rec. kunnen vragen; maar welligt zal de Dichter de gebreken van dit zijn vroegere stuk (het is van 1822), ofschoon niet onwaardig hier geplaatst te worden, zelf thans wel erkennen.
In geheel anderen trant is De Watervrees. Roze, die de vrijheid boven alles mint en van geen liefde hooren wil, gaat met haren speelnoot Willem spelevaren; en op dit togtje weet hij haar, door het onophoudelijk doen wiegelen van het bootje, het jawoord af te dwingen, zoodat zij, na verloop van eenige dagen, een paar worden. - Hierin schijnt ons withuys gelukkig geslaagd te zijn: het is luchtige, losse, bevallige dichttrant, vrolijk en toch zedig.
De hierop volgende Ontschuldiging is, dat hij den lof der Vrouw niet bezingen kan, maar die dan toch eigenlijk hier

{==302==} {>>pagina-aanduiding<<}
bezongen wordt. Nu, dit excuus zullen de vrouwtjes wel laten gelden, indien het hiertoe bijgebragte maar voldoende is. Wij vinden er dan ook hier en daar wel goede en schoone redenen voor aangevoerd; maar toch over het geheel, zoo als het wel eens met sommiger excusen in het gemeene leven gaat, wat al te kunstig. Zoo is de aanhef zoo hoog mogelijk, ja overdreven gestemd, b.v. Hoe ook zoude ik ooit haar malen, Haar, in bovenaardschen bouw, Meer dan engel; haar, de vrouw, 't Wezen aller idealen? Op zulken toon kan men het immers niet volhouden; en dan nog: Rien n'est beau que le vrai. Bij zulk al te hoog stijgen in het begin, kan het bijna niet anders, of de Dichter moet dalen; gelijk wij dit ook hier en daar meenen te bemerken, onder anderen in de twee laatste coupletten. - Hier en daar vinden wij ook eenige duisterheid in uitdrukking of constructie. B.v. men zegt wel: zoo fier een maagd; maar kan men ook zeggen: fier een maagd, (bl. 24) voor: eene fiere maagd? Wat is (bl. 27) in eene zogende moeder weemoed, kwijnend zegepralen, glans, die haar omgloort? Zoo is het ook in het voorlaatste couplet duister, dat van de trouw der vrouw gezegd wordt, dat er steenen roem van dragen; en het wordt door den volgenden regel: O! men vraag' 't aan Loevestein, niet genoeg opgehelderd: het hier bedoelde had beter uitdrukking verdiend. Wij hadden het geheel in zulke natuurlijk schoone verzen gewenscht, als de volgende, (bl. 28, 29) die wij daarom hier tot eene proef geven:

Minder vast, in 't hart der bosschen, 
Slaat de hop haar slanke leên 
Om den forschen eikstam heen, 
Om zijn blaân haar bladertrossen; 
Losser kleeft de klimopvlecht 
In de schorse, die zij kliefde, 
Dan de vrouwe, vol van liefde, 
Aan den dierbren man zich hecht. 
 
Neen, de lauwer heeft geen blâren, 
Vrouwen-oorlogsmoed ten loon; 
Mannen past een lauwerkroon, 
Rozen passen vrouwenharen; 

{==303==} {>>pagina-aanduiding<<}

Doch wanneer 't den dierbre geldt, 
Grijpt haar teedre hand het wapen, 
En met lauwren om de slapen 
Keert zij van het oorlogsveld. 


Adelheide en Maria, een burgerlijk tafereel uit den laatst verloopen tijd, stelt de eerste voor, als eene brave Nederlandsche weduwe, levende met haren eenigen zoon Herman en hare ouderlooze nicht Maria. Bij den Belgischen opstand gevoelt deze laatste vooral de verpligting, dat ieder zich wapene, en wil dus het aanzoek van Herman om hare liefde niet aannemen, ten zij dat hij mede ten strijde trekke. Hij, hoe gaarne ook hieraan voldoende, durft het om zijner moeder wille niet bestaan; maar deze, toen 's Konings wapenkreet zich laat hooren, spoort er hem zelve toe aan; hij leeft, als dapper strijder in de vaderlandsche rijen, en hoopt, bij den vrede, op het bezit van zijne Maria. - Het stuk is over het geheel schoon: het is de overwinning van de liefde tot het Vaderland op die voor den beminden vriend en zoon. Voortreffelijk inzonderheid zijn de toespraken van Maria (bl. 49, 50) en van Adelheide aan Herman (bl. 53-56). - De coupletten, waarmede withuys dit stuk bij de voorlezing besloot, maar die hij thans, wegens veranderde omstandigheden, alleen in de Aanteekeningen mededeelt, waren over het geheel wel waardig er bijgevoegd te worden, behoudens herziening van ettelijke zwakke of stroeve regels. - Mogt Rec. nog eene algemeene aanmerking maken, dan zou hij oordeelen, dat het geheele stuk door mindere lengte welligt hier en daar meer in kracht zou gewonnen hebben.
Van de drie volgende stukjes, getiteld De Winter, De Tijd, en Slaapzang bij de wieg van een stervend Kindje, schijnen ons de twee laatste wel het natuurlijkst en gelukkigst gevonden en gedicht. Vooral de Slaapzang is zeer naïef en vloeijend; en daarom zou Rec. voor de regels: Ziet gij, klagende om u heen, Ons voor 't laatst u groeten, ter duidelijkheid wel willen lezen: Ziet ge ons, klagende om u heen, Voor het laatst u groeten. Maar achter de volgende woorden of spreekwijzen, in deze stukjes voorkomende, zet hij een vraagteeken: Proeft voor beproeft (bl. 60); voleindt voor is voleind (bl. 61); luik uw lief gezigt (bl. 66) voor luik, d.i. sluit uwe oogen, zoo als bl. 33, hoe-
{==304==} {>>pagina-aanduiding<<}
wel daar verkeerd luikte voor look gelezen wordt; de aarde, (bl. 67) het land, waar slechts distels bloeijen. (? !)
Het stuk, getiteld Aan den Zanger van het Dichtstuk Zwitserland (h.h. klijn), bevat wel schoone plaatsen, die den waren Dichter vertoonen; maar ook weder, zoo als het Rec. voorkomt, blijken van minder gelukkig streven naar het verhevene. Schoon zijn b.v. over het geheel eenige coupletten, waar de Dichter in zijne verbeelding den reiziger op de Alpen volgt, zoo als het 1ste en 3de, bl. 71:

O treffend is 't, - 
Van dààr het oog op 't nevlig dal te slaan, 
Den mensch te zien, naauw merkbaar voor den blik, 
En diep te voelen: ‘zoo gering ben ik.’ 
 
Hoe plegtig dáár te smelten in een lied, 
Te bidden, dáár, op 't uiterst punt der aard'; 
Waar elke blik op 't lage huivring baart, 
En al het hooge in 't hart zich overgiet; 
Waar 's menschen voet, ten hemeltogt gereed, 
Het laatste stof in zegepraal betreedt! 


Maar als hij bl. 70 zegt: 't Is of een Engel uitroept: ‘De Oppermagt Heeft niets gemeens met de aarde en haar geslacht;’ is dit wel waardige Engelentaal? drukt het wel uit, wat hij waarschijnlijk uitdrukken wil, de verhevenheid van God boven zijn schepsel? en is het, zoo als het hier staat, niet terugstootend? - Stoute dichterlijke trekken zijn er in de beschrijving van den nacht op de Alpen, bl. 72, 73; maar behoefde de Dichter, om het verhevene te bereiken, hier de akeligheid wel? was het noodig, daar in God een' straffend' Regter te zien, die ‘stoot vergramd de wereld buiten 't licht’? Het steekt wel sterk af bij de volgende liefelijke beschrijving van den morgenstond; maar zou het prachtige van eenen Alpen-nacht hier niet even goed, ja beter, zoo wel aan de waarheid, als aan de verhevenheid voldaan hebben? - Is het wel natuurlijk, een zinnelijk voorwerp bij eene aandoening des gemoeds te vergelijken, gelijk, bl. 74, de verftijfde golven gezegd worden te staan, koud als de wroeging, die 't berouw niet smelt? Past ook smelten wel eigenaardig bij wroeging? Daarenboven is de constructie niet duidelijk, omdat in onze taal

{==305==} {>>pagina-aanduiding<<}
aldus niet blijken kan, dat die in den 4den, en het berouw in den 1sten naamval staat.
Nu volgen wederom drie stukjes van zachteren toon. Lief Lijsje, aangezocht door een' wijsgeer, een' Raadsheer, een' Hertog, een boertje, den laatsten kiezende, is regt natuurlijk, los en vloeijend naar dichttrant en maat. - Floris vertelt aan Erdwin, dat het geld het beste is. Een satyriek geestig stukje. - Bij de sluiting van de winter-werkzaamheden enz. Eene aangename uitnoodiging, om naar buiten te gaan, en de lente te genieten; zacht, levendig en vrolijk. - Liet ons bestek het toe, gaarne zouden wij uit het eerste of laatste iets aanvoeren; maar wij moeten ons vergenoegen met ze in hun geheel den Lezer aan te bevelen. - Mogten wij nog iets aanmerken, dan zou het b.v. zijn, dat, wanneer op den winteravond de loomheid ons omkruipt in d' adren, (bl. 96) wij vreezen, dat wij niet veel zullen woekren met tijd en verstand; dat in de oogsten der kennis te bladren ons niet zeer natuurlijk gezegd schijnt; en dat de twee daarop onmiddellijk volgende beelden, den tempel te schoren, - om den God, die het licht is, te nadren, ons te ongelijksoortig met elkander en met de vorige voorkomen, om ze hier in ééne periode zamen te voegen; zoo als wij, om dergelijke reden, in de niet zeer fraaije regels (bl. 97): Het broze genoegen, dat weefsel van rag, Verwaait in den wedloop der stonden, voor het laatste dan nog liever zouden lezen: door den adem der stonden.
Op de dichtstukjes Vadervreugde en Vaderklagt zal Rec., om de smartelijke herinneringen, waarvan de Heer withuys, in de Aanteek. bl. 197, gewaagt, geene aanmerkingen maken, maar alleen zeggen, dat het laatste wel het meest vol natuurlijk gevoel van den vader en dichter is.
De Verlatene is iemand, die, daar hij alwat hem dierbaar was verloren heeft, aan den veerman der benedenwereld vraagt, om hem mede te nemen, en, daar deze bestendig weigert, eindelijk zelf in het water springt en omkomt. Is deze verdichting wel in den geest der Ouden? In de Grieksche en Romeinsche Mythologie zijn de genen, die aan den oever van den Styx komen, geen levenden, maar dooden, of eigenlijk schimmen; en de veerman charon komt niet op de bovenwereld, en treedt daar niet onverwacht paleizen door en tempelhoven, en kiest zijn vracht (bl. 112), maar deze wordt hem door mercurius toegevoerd. Het schijnt

{==306==} {>>pagina-aanduiding<<}
diensvolgens niet natuurlijk te zijn, dat die verlatene eerst in de benedenwereld zijnen dood vindt.
Het laatste dichtstuk is ook het uitgebreidste, als beslaande ruim een derde van den geheelen bundel. Het is De Val van Sigeth, dat is, (volgens de geschiedenis, in de Aanteek. medegedeeld) de verovering van deze Hongaarsche vesting door de Turken, in 1566, nadat zij door den Veldheer serini allerroemrijkst verdedigd was. Een voor krachtige poëzij zeer geschikt, en als zoodanig door den Heer withuys, gelijk vroeger door körner, gelukkig gekozen onderwerp, hier in vijf Zangen behandeld, waarvan de drie eerste, vooral de 2de en 3de, ons over het geheel als de schoonste zijn voorgekomen: ja, in alle komen, naar Recs. oordeel, zeer schoone, maar ook zeer zwakke verzen voor; zoodat hij zich bijna verwonderen zou, hoe beide uit dezelfde dichtader konden voortvloeijen, indien hij niet bedacht, dat de Dichter ook mensch is, en dus zijne ader niet altijd even vaardig of helder vloeit. Laat ons, bij de inhoudsopgave van elken Zang, van het een en ander eenige proeven mogen aanvoeren.
Eerste Zang. Overwinning, door een gedeelte der bezetting van Sigeth op de Turken behaald, waarin aïschah, de Favorite van Sultan soliman, krijgsgevangen gemaakt wordt. Dit laatste is wel slechts episode; maar zij is hier zeer gepast aangebragt, niet alleen ter aangename afwisseling, maar ook wegens den zamenhang, waarin de Dichter haar met het volgende stelt, en het belang, dat hij den Lezer voor die schoone weet in te boezemen. Doch juist hierom te meer zou Rec., nadat withuys gezegd had, dat zij trad bedekt den slottrap op, En bleef voor 't oog der onbekenden Een puikroos in gesloten knop, niets meer verwacht hebben, of althans iets anders, dan dat flaauwe slot van deze episode en van den geheelen Zang: Serini ging haar voor naar boven; Hij sprak geduld en moed haar in, En bragt de pronk der Turksche hoven, Schoon als de moeder van de min, Bij Eva, zijne gemalin. - De versmaat is in dezen Zang, zoo wel als in de andere, gedurig eenigzins afgewisseld, en doorgaans gelukkig, zoo als b.v. hier het triomflied, bl. 121, 2: Hallo! wij verwonnen. Trek juichend nu uit enz., met het insgelijks driemalige slot-referein: Verbleekt is de Maan voor 't Pannonische Kruis. Hier en daar kon echter de uitdrukking natuurlijker zijn, b.v.

{==307==} {>>pagina-aanduiding<<}
bl. 120: Wraak te schrijven op het blaauw der luchten Met brand van dorpen en gehuchten, voor: aan de blaauwe lucht met vlammend schrift, of dergelijke: is dit wel natuurlijk genoeg gezegd? - Bl. 121, 2: Helm en tulband ondereen, als bloemen tusschen ijs bedolven, en: Hongarijëns magt is schooner dan 't gestarnt' bij nacht: is dit wel eenvoudig genoeg in den mond van een wacht, die slechts berigt, wat hij ziet aankomen, en wel niet in den winter, niet bij nacht, maar bij helderen lente-zonneschijn?
Tweede Zang. Beschrijving van de legerplaats der Turken; indruk van de geledene nederlaag op soliman, vooral van het verlies zijner aïschah, dat hem noopt, om tegen Sigeth op te trekken. - Het morgengebed in het Turksche leger is treffend voorgesteid; misschien is de beschrijving van den dos en de wapenrusting des Sultans daar minder gepast. In den regel: En 't leger zweeg, en knielde, en sprak God in 't gebed, zou men noodzakelijk moeten lezen: tot God; want iemand spreken en tot iemand spreken is niet hetzelfde; doch daar dit om de maat niet kan, zou men misschien kunnen lezen: en sprak 't gewijd gebed, of iets dergelijks. (*) - Kracht van taal is er in de plaats (bl. 139-141), waar het gebeurde aan soliman wordt bekend gemaakt, b.v. zijn eerste antwoord:

‘Spreek!’ riep hij met eenstem, die 't moedigst hart vervaarde, 
‘Spreek van Aïschah, slaaf! al 't ovrig heeft geen waarde.’ 
En hield zijn vlammend oog als op een' worm gerigt. 


en hierop het eenvoudige, maar treffende berigt van den Overste:

{==308==} {>>pagina-aanduiding<<}


‘God,’ sprak de krijgsman, ‘God behield haar levenslicht; 
Zij is niet dood, maar meer. Zij viel in 's vijands handen; 
Ze is in Serini's magt; in Sigeth draagt zij banden.’ 


Liet onze ruimte het toe, wij zouden gaarne meer overnemen, als proeve van gelukkige uitdrukking.
Zoo is ook de derde Zang in het algemeen schoon, die aïschah in Sigeth voorstelt, vriendschap makende met eva, welke withuys, in navolging van körner, de Gemalin van serini stelt te zijn. Tusschenbeiden wordt de nadering van het Turksche heer beschreven, de opeisching en aanvankelijke belegering der stad, met de afgeslagene aanvallen; waarbij het Rec. echter verwondert, dat de Dichter geen partij getrokken heeft van den eed, dien serini, volgens de geschiedenis, (zie Aanteek. bl. 201) aan zijn krijgsvolk deed afleggen. Aangenaam contrasteert nu hiermede de veiligheid der twee vrouwen in het kasteel, waar eva poogt aïschah Christen te maken. Jammer dat dit laatste hier en daar te prozaïsch gedicht is, b.v. de regels bl. 153:

Zij toonde, met bewogen stem, 
Den troost dier leer, in leed en sterven, 
En 't heil, dat Christus doet verwerven; 
Maar niet dan door 't geloof in Hem. 


Beter is het volgende, waar aïschah de eerdienst der Christenen bijwoont, en de indruk, dien dit op haar maakt; vooral het loflied der bezetting, waarvan dit het 1ste couplet is:

God! Gij zijt goed! 
Liefde van U blinkt op wallen en velden; 
Liefde in den val en de zege der helden; 
Liefde in de vlammen, en liefde in den vloed! 
God! Gij zijt goed! 


Minder gelukkig komt ons de vierde Zang voor. Eerst wordt de brand der stad vermeld, waarna de bezetting in het kasteel terugwijkt; maar het blijkt niet, zoo als toch de geschiedenis zegt, dat serini zelf eerst de oude, daarna de nieuwe stad, die niet meer houdbaar was, liet in brand

{==309==} {>>pagina-aanduiding<<}
steken: deze daad te doen uitkomen, niet zoo zeer den brand te schilderen, dit was, dunkt ons, hier de hoofdzaak. - Hier en daar stieten wij op zwakke plaatsen, flaauwe of duistere beschrijvingen; b.v.: Vier weken hield de stad het zwaar beleg uit; en wat verder: De stad moest aan den vijand komen; zeer prozaïsch! Maaijend was de dood ook hen voorbijgesneld. Snelde de Dood hen dan voorbij, dat is, werden zij gespaard? neen! maar maaijend: doch men maait immers niet hard loopende. - Het vuur der brandende stad te noemen een nachtvuur, van een Eunjerbende omgeven, schijnt ons duister, en hier te gemeen; te meer, daar de Dichter het onmiddellijk daarop veel beter noemt de edelste offervlam enz. - Soliman beraadslaagt, wat hem in de gegevene omstandigheden te doen zij. In de geheele voorstelling hiervan vinden wij die vloeijende gemakkelijkheid niet, welke withuys elders vertoont. - De hierop volgende aanbieding en bedreiging van soliman aan serini is beter, maar had misschien nog meer met die waardigheid kunnen uitgedrukt worden, welke de Dichter den Sultan voor 't overige toeschrijft. Het vrolijke natuur- en minnelied, dat soliman zich hierop ter verstrooijing laat zingen, is wel bevallig; maar het is eene andere vraag, of dit hier wel zoo gepast is als het vloeklied, na het moedige antwoord van serini, bl. 166, 7. - Treffend evenwel is hierop het korte berigt van serini aan soliman, dat aïschah, bij het instorten van een gedeelte des kasteels, omgekomen, maar als Christen gestorven is. Soliman geeft hierop bevel tot een' nieuwen storm; doch deze mislukt, en hij sterft plotseling. Dit alles is kort en over 't
geheel krachtig beschreven.
De vijfde Zang beschrijft de verdere verdediging van het kasteel, en, toen deze niet langer mogelijk was, de uitvoering van het laatste besluit van serini en zijne manschap, om zich midden onder de vijanden te werpen, en den heldendood te sterven; waarop het kasteel door buskruid, waarin zijne Gemalin de lont werpt, in de lucht springt. - De aanhef is fraai door eene vergelijking van den valk, die somtijds den adelaar durft aanvallen en hem doodelijk kwetst: men ziet natuurlijk hare bedoeling op serini en soliman, hoewel zij nog gepaster zou geweest zijn, indien de dood des laatsten eene gelukkige uitkomst voor de belegerden had te weeg gebragt. - Verder wil

{==310==} {>>pagina-aanduiding<<}
Rec. ook in dezen Zang het goede en schoone geenszins miskennen; maar nogtans is dezelve hem voorgekomen wel de zwakste van alle te zijn. Vooreerst vond hij verscheidene uitdrukkingen, die hem toeschenen niet zeer dichterlijk, of niet zeer natuurlijk gebezigd te zijn. B.v. of de vaste insluiting van het kasteel te vergelijken bij het klemmen van den bast om de noot, (bl. 173) althans in dien zamenhang, wel waardig genoeg is; of de regels, bl. 174, 5:

Welligt ook had de onduurbre slooping 
Van ligchaamsterkte en zielekracht 
Het volk tot overgaaf gebragt; 
Want tusschen voortduur en ontknooping 
Is toch, voor 't niet ontaard gemoed, 
Door ouders, maagschap, gade en panden, 
Aan de aard' gehecht met liefdebanden, 
De keus van 't vriendlijk leven zoet. 


wel dichterlijk en helder vloeijend genoeg zijn, zouden wij den Dichter zelven wel in bedenking willen geven. Een moeijelijk streven naar verhevenheid maakt duister, wat bl. 176 van serini's invloed gezegd wordt: De grond werpt leeuwen op zijn baan. De tijd schiet tiendubble wieken aan; Dan groeijen mannen in sekonden. Hij is, als de leeuw, door 't vuur verwoeder, kastijder van 't geweld. Onnatuurlijk is ook de zamenvoeging van beelden, wanneer hij zijne aanspraak tot zijne manschap dus besluit, bl. 181: Die eed zal in gezangen leven, En marmer staaplend op uw lijk, Een sleutel zijn van 't Hemelrijk: een eed, die in gezangen leeft, zal hun lijk met marmer dekken, neen! marmer daarop stapelen, en als zoodanig een sleutel van het Hemelrijk zijn! wie kan zich dit monsterachtige voorstellen; en dit in den mond van serini op dat oogenblik? - Maar ook, ten andere, de geheele dichterlijke zamenstelling schijnt Rec. niet zoo gelukkig toe, als hij dit in de vorige Zangen met groot genoegen heeft opgemerkt. De rede van serini tot zijne manschap, en het afleggen van den eed, om te overwinnen of te sterven, (bl. 177-181) heeft wel goede plaatsen, maar is op dat tijdstip, waarop de Dichter ze plaatst, te lang, en had (gelijk bij den derden Zang gezegd is) vroeger moeten geplaatst worden: daar had ook de deelneming van eva aan dien eed, en de uitweiding over de trouw aan

{==311==} {>>pagina-aanduiding<<}
haren man, beter gevoegd, dan hier, waar het vrij onwaarschijnlijk is, dat zij nog leeft, vermits aïschah in eva's instortend vertrek omgekomen is. (Zie bl. 167.) De verdichting, dat zij de lont in het kruid stak, schijnt hier mede niet op de regte plaats vermeld, daar het eerst later gebeurd is. De laatste toespraak van serini aan zijne manschap (bl. 185) is op zichzelve niet verwerpelijk; maar vergelijkt men deszelfs korte woorden in de historie, (Aanteek. bl. 202) dan valt zij er bijster bij af in natuurlijkheid en kracht van taal. Hetzelfde springt ook in het oog bij de beschrijving van het uitrukken en sneuvelen van serini en de zijnen, waarin regels als deze: De dood, eerbiedig toegetreden, Ontving hen aan zijn koude borst; Serini stierf, enz. Geen hunner bragt er 't aanzijn af, voor deze laatse heldendaad te flaauw zijn. Het in de lucht springen van het kasteel stelt de Dichter gelukkig op het oogenblik, dat de Turken de kruisvaan afrukken: de beschrijving bevat ook wel eenige krachtige verzen; maar het geheel is toch te gerekt: b.v. nadat de Dichter dezelve reeds geëindigd had met de vrij stoute fictie, dat de kruisvaan van het kasteel ongeschonden en blinkend in de lucht opzweefde, was het immers overtollig, nog eens te zeggen: De knal schokte alle hemelronden enz.; en dan nog, na alles als ingestort voorgesteld te hebben, die prozaïsche regel: In 't buskruid was de brand gekomen, hetwelk daarenboven alleen gezegd wordt van een toevallig ongeluk, niet van een opzettelijk aansteken. - Het spijt ons eindelijk te moeten zeggen, dat het slot ons voor zulk een schoon onderwerp niet krachtig genoeg voorkomt. Voor het laatste couplet althans, waarin de Dichter meldt, dat een
kunstloos Zanger aan het IJ, dat is hij zelf, serini bezongen heeft, en wenscht, dat hij dit zoo moge gedaan hebben, dat die Zanger met Serini (moge) leven Van nageslacht tot nageslacht, zou men iets wenschen, dat beter past en treft. Zou hij niet veel gelukkiger partij hebben kunnen trekken van hetgene, dat hij zelf, Aanteek. bl. 202, uit de historie vermeld heeft, namelijk dat de Turksche Grootvizier het hoofd van serini, hoewel eerst ten toon gesteld, spoedig, als blijk van achting voor heldendeugd, aan Keizer maximiliaan terugzond, en dat deze den held eene prachtige graftombe deed oprigten? Zou eene waardige vermelding van deze eer het stuk niet beter besloten, en den Dichter

{==312==} {>>pagina-aanduiding<<}
grootere eer aangedaan hebben, dan de flaauwe vermelding van zichzelven?
Zal Rec. zijne gedachten over dit gansche dichtstuk in korte woorden zeggen? Het komt hem voor, dat de Heer withuys ook hierin wel op verschillende plaatsen, en voornamelijk in de drie eerste Zangen, zijn dichterlijk talent schoon aan den dag gelegd heeft; doch, daar de beste Dichter zelfs, vooral in een gedicht van langen adem, niet altijd even gelukkig is, dat hij welligt beter zou gedaan hebben, dit stuk van nog jonge dagteekening (1833) eenigen tijd te laten rusten, en dan, na nogmalige vergelijking met de geschiedenis, te herzien, en de zwakke plaatsen zoo veel mogelijk te verbeteren, of geheel om te werken.
Voor het overige betuigt Rec. naar waarheid, dat zoo wel de waarde, die hij over het algemeen aan het werk van den Heer withuys hecht, als de hooge prijs, welken hij stelt op de bevordering der vaderlandsche Dichtkunst, hem eeniglijk tot al de bovenstaande opmerkingen, zoo wel van het schoone als van het gebrekkige dezes bundels, geleid heeft; en hij wenscht van harte, dat de Dichter, zijne kracht en zijne zwakheid door eigene onpartijdige opmerking leerende kennen, met bezadigdheid zal voortgaan met zichzelven te volmaken, alzoo van tijd tot tijd rijpe vruchten van zijnen dichterlijken geest voortbrengen, en den roem der Nederlandsche Letterkunde in dit vak helpen handhaven.





Gustaaf Rijzing en Matthijs Biezer, of Vruchten der Opvoeding. Een Tafereel uit het begin der Negentiende Eeuw. Door T. van Spall, Predikant. Te 's Gravenhage, bij A. Kloots. 1833. In gr. 8vo. 320 Bl. f 3-40.

Dit boek ‘leert eensdeels dat treurige tijdvak uit de geschiedenis onzes vaderlands kennen, bij den aanvang(?) dezer eeuw, waarin hetzelve ten speelbal gestrekt heeft van vreemde overheersching, en ten bloede toe onderdrukt werd; en het toont anderdeels aan, dat eene opvoeding, waaraan godsdienstzin en vroomheid des harten ontbreekt, ofschoon geheel gewijzigd naar de regelen van uiterlijke welvoegelijkheid, het voornaamste bestanddeel mist, om

{==313==} {>>pagina-aanduiding<<}
gelukkige en nuttige menschen te vormen.’ Aldus drukt zich de Schrijver in het voorberigt uit over den inhoud en het doel van zijn geschrift. Zijn Eerw. heeft niet misgerekend, wanneer hij meent, ‘dat het geschiedkundig gedeelte zich getrouw aan de waarheid gehouden heeft;’ vertrouwt, ‘dat in het overige niets zal gevonden worden, hetgeen tegen de waarschijnlijkheid inloopt,’ en hoopt, ‘dat de karakters gelijk aan zichzelven gebleven, en in elke stad of elk aanzienlijk vlek van ons vaderland te vinden zijn;’ terwijl, wat ons aangaat, de wensch des Heeren van spall vervuld is, ‘om de aandacht zijner geachte lezers op eene aangename wijze gaande te houden.’
De eerste zijner hoofdpersonen is de zoon eens rijken Hoogleeraars, veronachtzaamd door zijnen vader, vertroeteld door zijne moeder, en geheel bedorven door een' Franschen Gouverneur, welke ook de oudste dochter des huizes verleidde, en nog vóór de ontdekking hiervan, maar toch voor de rust en het geluk des huisgezins nog veel te laat, zijn afscheid ontving. De andere dochter is een door en door braaf en lief meisje, dat dan ook eenen braven en kundigen Predikant, haren neef, tot echtgenoot bekomt. Gustaaf wordt aan de Akademie een lichtmis; trekt als garde d'honneur naar Frankrijk; maakt na zijne terugkomst een braaf meisje, door een rampzalig huwelijk, ongelukkig; leeft, na scheiding van deze, met eene bijzit, en sterft, na het doorbrengen van zijn vermogen, in berouw. - Matthijs biezer is een arbeiderszoon, die in zijne jeugd gustaaf uit het water redt; vervolgens boerenknecht wordt; in de Fransche conscriptie valt; den veldtogt in Spanje medemaakt; aldaar tot Officier wordt bevorderd, en eindelijk in het dorp zijner geboorte tot den post van Ontvanger wordt benoemd, waar hij met elsje, de dochter van zijnen voormaligen baas, een gelukkig huwelijk sluit, nadat dit paar lang was vaneengescheiden door den laster, welke, en nog al met veel schijn van regt, op haar kleefde, van eenen oneerbaren omgang te hebben gehad met gustaaf, aan wiens sterfbed dan de onwaarheid van dit gerucht uitkomt.
Dit is het hoofdbeloop der geschiedenis. Wij lazen het boek met veel genoegen. De gebeurtenissen zijn genoeg boven het alledaagsche, om belangrijk, en toch niet avontuurlijk genoeg, om onwaarschijnlijk te wezen. De gang des verhaals is geregeld en aangenaam; de stijl zuiver en leven-
{==314==} {>>pagina-aanduiding<<}
dig; de motto's boven de Hoofdstukken gepast. (Wij willen niet angstig naar vlekken zoeken, maar merken ten opzigte van het laatste alleen aan, dat Hoofdstuk 8 en 20 hetzelfde motto hebben (Rom. VI:21a.), terwijl er een gemist wordt boven Hoofdstuk 17.) De gevoelens zijn overal edel, vaderlandlievend en Christelijk. Druk, papier en uitvoering verdienen lof; gelijk ook de gravure der titelplaat. Overigens mogen wij een plaatje niet prijzen met een' zoo stijven toren, op welken, wij weten niet waar van daan, een zoo zware en scherpe slagschaduw voorkomt, en dat in het laatst van November de boomen geheel groen en in het blad vertoont.
Wij moedigen Ds. van spall aan tot het schrijven van meer zulke aangename boeken. Zien wij niet geheel mis, dan ligt in dit verhaal nog stof genoeg. Biezer kan ook nog wel eens tegenover fan gesteld worden, welke laatste dan in Belgische dienst moet zijn, en alzoo vaderlandsche heldenmoed en deugd bij den eersten staan tegenover Franschen wind en lafhartigheid bij den laatsten. Het behoeft dan ook niet te ontbreken aan belangrijke tooneelen, b.v. een aanslag van fan op de pleegdochter van Ds. rijzing enz. Kom, van spall! zet u eens aan het werk. Wij intusschen prijzen dit uw geschrift van geheeler harte aan bij onze jeugd van beiderlei geslacht en bij ouders van allerlei rang. Zij zullen daarin, bij aangename lectuur, vele hoogstbelangrijke wenken vinden, welke ieder wel mag ter harte nemen.


Tien jaren gevangenis, of Gedenkschriften van Silvio Pellico. Naar de Fransche vertaling van het oorspronkelijke Italiaansch. Te Amsterdam, bij J.C. van Kesteren. 1833. In gr. 8vo. VIII en 392 bl. f 3-60.

Deze Gedenkschriften van een niet onberoemd Italiaansch Schrijver, welke, wegens deelgenootschap aan het Genootschap der Carbonari, van wege het Oostenrijksch bewind vervolgd is geworden, zijn naar de Fransche vertaling in het Nederlandsch overgebragt door den Heer j. de q..... (quack?). Indien men dezelve lezen wilde, om des oorspronkelijken Schrijvers staatkundige gevoelens en ontwerpen,

{==315==} {>>pagina-aanduiding<<}
met de redenen en het doelwit daarvan, te leeren kennen, zou men zich geweldig vergissen. Ook wegens het Gezelschap der Carbonari ontvangt men geene de minste inlichting. Neen! men ontmoet hier alleenlijk eene vertrouwelijke, in levendigen en fraaijen stijl vervatte, mededeeling van pellico's gewaarwordingen en lotwisselingen, gedurende het tijdsverloop zijner tienjarige opsluiting. Somtijds had de Schrijver oogenblikken van wanhoop, ongeloof en wraakzucht, en hij is te opregt, om die donkere tijdstippen uit de geschiedenis van zijn hart te verbergen; doch telkens hernamen het vertrouwen op de Voorzienigheid, het geloof aan het Evangelie, en de vergevensgezindheid, hunne regten in zijn gemoed. In dezen Italiaan is het opmerkelijk, dat hij steeds zijnen troost in den Bijbel zocht, en van niets anders weten wil, dan hetgeen hij daaruit weet af te leiden. Hij had oogenblikken van twijfel aan den Goddelijken oorsprong van het Christendom; doch deze twijfelingen overwon hij telkens, zonder ooit zijne toevlugt tot de Roomsche Kerk en hare hulpmiddelen te nemen. Indien hij Roomsch is, dan is hij zulks even als erasmus; maar in overtuiging en beoefening is hij zoo echt Protestantsch, als immer mogelijk is, ten minste voor zoo ver wij uit dit werk zijne gedachten leeren kennen. In zijnen Evangelischen ijver doet hij zelfs nu en dan eene overdrevene uitdrukking, b.v. bl. 96, dat men het aanwezen van God niet kan erkennen, wanneer men het Evangelie verwerpt. Juister zou hij gezegd hebben, dat men alsdan zich minder edele begrippen van het Opperwezen vormt, ofschoon men deszelfs bestaan erkennen moge. Overdreven is ook somwijlen de kieschheid van pellico, b.v. bl. 267, waar hij weigert gebruik te maken van de vleeschspijzen, die de gevangenbewaarder hem schenken wilde, en dat alleen, in weerwil dat de honger hem kwelde, omdat de man hem dan welligt te veel blijken van
edelmoedigheid zou gegeven hebben! Maar er zijn overdrijvers in alles, en best dan nog in de deugd.


De Geestentoren aan de Bodenzee, of de zwaar beproefde Geliefden, eene Kloostergeschiedenis uit Middeleeuwen, door Aug. Leibrock. Uit het Hoogduitsch. Te Groningen, bij J. Römelingh. 1832. In gr. 8vo. 239 Bl. f 1-80.


{==316==} {>>pagina-aanduiding<<}

Een Geestentoren, waarin niets spookachtigs of geestachtigs, zelfs, wat erger is, niets geestigs voorkomt, maar wel eene verwarde, onwaarschijnlijke vertooning ten tooneele gevoerd wordt. Treur- of Blijspel kunnen wij haar niet noemen. Zij heeft ons geene tranen afgeperst, geen' lach ontlokt. Horatius heeft het reeds geleerd: Wat werken van smaak betreft, worden middelmatige Schrijvers noch door de menschen, noch door de Goden geduld. En o! ware het ook thans nog zoo, dat zij, gelijk hij zegt, zelfs in de boekwinkels niet toegelaten werden! (*)
Tot een proefje een gedeelte van de lijkrede van den biechtvader op eenen zelfmoordenaar: ‘Zijn geheel leven was een keten van misstappen en dwaasheden, welke hij echter in het laatste uur zijns levens ingezien heeft - hetwelk hieruit op te maken is, dat hij, om voor de zijnen door eenen schandelijken dood zijn aandenken niet smartelijk te maken, zelf een einde aan zijn leven gemaakt heeft. Hij zag in, dat hier het einde van zijn slecht leven was; om der deugdzamen wille, die met hem in betrekking stonden, is God hem genadig geweest. - Laat ons, daar ook voor ons eenmaal, voor den eenen vroeger, voor den anderen later, het uur des doods zal slaan, thans een aandachtig “Ave Maria” bidden en hem eeuwige rust wenschen.’






Dissertatio Juridica Inauguralis, de Jure-jurando Decisorio, quam .... defendet Walterus Goedkoop, Zonnemaira-Zelandus, ad diem 24 Junii 1833. Lugd. Batav. apud C.G. Menzel. 1833. In 8vo. maj. 80 Pag.


Proeve eener inleiding tot de kennis der wiskundige wetenschappen, ten dienste der studerende jongelingschap en andere jonge beoefenaren der wijsbegeerte; door J.D. Cocheret. Te Amsterdam, bij de Erven H. Gartman. 1833. In kl. 8vo. XII en 98 bl. f : - 80.


De Oppervlakte der Aarde, of Handleiding tot Herinneringslessen over de Aardrijkskunde, door J. van Wik, Roe-
{==317==} {>>pagina-aanduiding<<}
landsz. Het Hoogduitsch van Galletti, Raumer, Hessel en anderen, vrij gevolgd. Te Kampen, bij K. van Hulst. 1833. In kl. 8vo. IV en 256 bl. f 1-25.


Geschiedenis van de Provincie Overijssel, loopende van het begin onzer jaartelling tot op den tegenwoordigen tijd, met twee Landkaartjes, door J.A. Oostkamp. In III Stukjes. Te Zwolle, bij J.L. Zeehuisen. In kl. 8vo. XLVII, 376 bl. f 1-80.

De regtsgeleerde Verhandeling, welke de Heer w. goedkoop, Zoon van den waardigen, volijverigen Predikant te Gent, te Leiden verdedigd heeft, hebben wij in het algemeen met goedkeuring en bijval gelezen. Inzonderheid beviel ons § 3. De quibusnam rebus, nec non quonam in casu jusjurandum decisorium deferre et praestare licet. Ook stemmen wij in met Cap. IV. An jurisjurandi decisorii usus admittendus sit, waar de slotsom van des Schrijvers onderzoekingen daarop neêrkomt, dat het wenschelijk zou zijn, dat de beslissende eed niet, gelijk thans het geval is, in allerlei zaken en in elken staat des gedings kon worden aangeboden en overgedragen. Het verderfelijke en zedebedervende van die bijna altijd mogelijke beslissing door den eed alleen, zonder eenig bewijs, is Recensent, bij ondervinding, in meer dan ééne zaak, welker behandeling hij op zich genomen had, en uit zeer ergerlijke voorbeelden, gebleken.
Daar de Heer cocheret, bij zijne Proeve eener inleiding tot de kennis der wiskundige wetenschappen, zich volstrekt onkundigen voorstelt, en alleen bij elke volgende afdeeling aanneemt, dat hetgeen bevorens gezegd is begrepen en onthouden is geworden, zoo heeft Recensent deszelfs werkje uit dat oogpunt, bij de lezing, beschouwd; en hij zou, naar zijne overtuiging, onredelijk handelen, indien hij niet erkende, dat de Schrijver zijn voorgenomen oogmerk bereikt had. De eenvoudigheid en juistheid vooral der bepalingen, en de gronden, waarop die van anderen, b.v. omtrent de evenwijdige lijnen, (bl. 54 en 55) worden afgekeurd, hebben ons meermalen de scherpzinnigheid en den grondigen betoogtrant des Schrijvers doen bewonderen. Als drukfeil was ons, (om van geene maar al te menigvuldige taalen spelfouten te reppen) op bl. 22, den laatsten regel, in

{==318==} {>>pagina-aanduiding<<}
het oog gevallen 237 voor 236; maar tot ons genoegen is deze, en andere fouten in cijfers en wiskundige teekenen, in de lijst der drukfeilen, achter het werkje, verbeterd. Gerustelijk kunnen wij dit boekje aan alle onderwijzers in de wiskundige wetenschappen, ten behoeve hunner leerlingen, ja ook, om de hier en daar gemaakte nieuwe of minder algemeen in zwang zijnde bepalingen, voor henzelven aanbevelen.
De verdienstelijke van wijk heeft, door zijne, met oordeelkunde uit onderscheidene Duitsche Schrijvers bijeenverzamelde, Handleiding tot Herinneringslessen over de Aardrijkskunde, nieuwe aanspraak op onze hoogschatting verworven. Inzonderheid zijn de voorafgaande statistieke Tabellen van belang.
De Geschiedenis der Provincie Overijssel, door den Heer oostkamp voor een schoolboek bestemd, verdient niet alleen als zoodanig, maar ook wegens de algemeene wetenschappelijke waarde, onzen lof. In het oudste gedeelte der geschiedenis is hij echter niet zoo naauwkeurig, als wij wel zouden wenschen. Bij bl. 12: ‘Wijders moeten wij opmerken de Lek-rivier, zijnde een westelijker tak des Rijns, zoo men meent, omtrent het jaar 71 onzer tijdrekening ontstaan, bij gelegenheid dat claudius civilis eenen, door drusus opgeworpenen, dijk had doorgestoken,’ herinnerden wij ons hetgeen over die moles Drusi nog kort geleden in den Konst- en Letterbode was aangemerkt, en hoe de beroemde van spaen reeds het verkeerde dier onderstelling nopens het ontstaan der rivier de Lek had aangetoond. Op bl. 17 spreekt de Schrijver zichzelven tegen. Daar beschrijft hij, naar waarheid, de woonplaats der Batavieren, op hun eiland en verder op den vasten wal van Gallië, d.i. ten zuiden van hun eiland. Maar nu beweert hij, dat nog andere volken op dat eiland woonden, en voert als zoodanig aan de Kaninefaten aan den noordelijken en misschien ook aan den middelsten Rijn-mond, langs het strand; de kleine Cauchen, de Marsaten, de Frisiabonen en de Sturiërs, welke hij allen ten noorden van het Batavische eiland plaatst. Maar dan woonden zij ook niet op den toenmaligen Bataafschen bodem: en, met uitzondering der Kaninefaten, die allen of meerendeels op
hetzelfde eiland met de Bataven woonden, waren zij ook inderdaad allen ten noorden van dat eiland gezeteld. Hoe kan dan de Heer oostkamp zeggen, dat zij op dén bodem der Batavieren zich toen ter tijd, en dus reeds vóór claudius civilis, hadden nedergezet? Ja zelfs, schoon de Kaninefaten waarlijk op het eiland der Batavieren gevestigd waren, kon oostkamp, zonder tegenspraak van zichzelven, dat niet eens beweren, daar hij, te regt of te onregt, hun eene noordelijker ligging, althans voor het meerendeel, toekent. - Deze aanmerkingen mogen bewijzen, dat wij het werkje met oplettendheid hebben gelezen. Het geniete veel vertier, en beantwoorde aan het doelwit des Schrijvers!






{==319==} {>>pagina-aanduiding<<}

Uitboezeming van Biervliets Burgerij, na het uitreiken van het metalen kruis, door den Heer Kolonel Kommandant van dit District, te Oostburg, op den 5 Febr. 1834, aan eenige Burgers van Sluis, Aardenburg en Biervliet, die zich, in 1830 en 1831, aan de verdediging der grenzen onzes Vaderlands vrijwillig gewijd hebben; door eenen derzelven, den Predikant van Biervliet, uitgegeven, enz. Te Middelburg, bij J. Moens en Zoon. 1834. In kl. 8vo. 6 Bl. f : - 125.

Zonder den moed en de goede houding van het meerendeel der ingezetenen van Zeeuwsch Vlaanderen, zou die voor ons Vaderland zoo belangrijke strook lands in 1830, vóór dat er nog geregelde troepen waren te hulp gesneld, door de Belgen zijn overrompeld geworden, en zelfs in 1831 zijn de diensten der bewoners van het 4de en 5de district der Provincie Zeeland gansch niet overtollig geweest. Zij verdienden derhalve bij uitstek de eer van het metalen kruis te mogen dragen, althans voor zoo ver zij vrijwillig de wapenen hadden aangegord, en deze eer is dan ook aan die braven toegekend. De Predikant bosselaar, te Biervliet, behoorde onder de bedoelde vrijwilligers, en de hier aangekondigde dichtregelen zijn door hem, bij gelegenheid der uitreiking van het metalen kruis aan hem en zoo vele andere ingezetenen dier landstreek, vervaardigd. Om het buitengewone der zaak, dat een Predikant als krijgsman gedecoreerd wordt, en zoo voor zichzelven als anderen zijnen dank hiervoor ontboezemt, als ook om het weldadige doel der uitgaaf, meenen wij dit korte, doch niet onverdienstelijke dichtstukje geenszins onvermeld te mogen laten. Er wordt wel eens te weinig aan de verdiensten der burgers van Zeeuwsch Vlaanderen gedacht. Zonder hunnen ijver zou de linkeroever der Schelde geheel in handen der Belgen gekomen zijn, en reeds lang ware aan ons Vaderland de wet door Frankrijk en Engeland voorgeschreven geworden: want, al ware, b.v. in den tiendaagschen veldtogt, Zeeuwsch Vlaanderen heroverd geworden; zoo het niet, tijdens den wapenstilstand van 1830, in onze magt ware geweest, zou Nederland die gewigtige plek gronds wel hebben moeten teruggeven, en, in plaats van een
embargo, zouden wij welligt eene landing op de Zeeuwsche eilanden ondervonden hebben. De Lezer houde ons deze uitweiding ten goede!


Sandfort en Merton, of de nadeelige gevolgen eener verkeerde, en de heilrijke uitwerkselen eener verstandige Opvoeding. Naar het Fransch van Arn. Berquin. Met gegraveerden Titel, Vignet en Platen. Te Amsterdam, bij G. Portielje. 1832. In 8vo. 252 Bladz. Gecartonneerd. f 2-40.


{==320==} {>>pagina-aanduiding<<}

Het voorberigt zegt ons, dat dit werkje oorspronkelijk in het Engelsch opgesteld en door berquin in het Fransch vertaald is. Bij hem echter bleven sandfort en merton Engelschen. Dit kwam den Nederduitschen bewerker niet geschikt voor: hem dacht, dat de beide knapen, met behoud van hunne meest uitkomende trekken, in een Hollandsch gewaad moesten verschijnen. ‘Het is alzoo geene vertaling, zelfs geene navolging; het is een, voor twee derden, oorspronkelijk werk. De canevas (om hier eene vreemde uitdrukking te gebruiken) is alleen behouden.’ Ofschoon nu de zedigheid van den vertaler of omwerker gunstig afsteekt bij de onbeschaamdheid van sommige anderen, die, hetgeen weinig meer is, dan letterlijke vertaling, voor eigen werk willen doen doorgaan, zoo nam ons de qualiteit, eene omwerking te zijn van eene vertaling, voor dit geschrift niet zeer gunstig in. Maar wij hebben het gelezen - met steeds klimmend genoegen. Sandfort, een boerenknaap, die bij een gezond verstand een edel hart bezit, is te zamen met den jongen heer merton, die, door weelde bedorven, zich ingebeeld, hoovaardig en weêrspannig betoont, in den kost bij den Predikant vossius, die een zeer verstandig, uiterst wijs en zijne leerlingen liefhebbend onderwijzer is. Men houdt daar gesprekken, leest verhalen voor enz., al hetwelk merton met den dag tot zijn voordeel doet veranderen. De strekking is uitnemend; de voorbeelden gepast; de stijl uitlokkend. Wij willen daarom op enkele vlekjes niet hechten. Men zal b.v. in ons land niet gemakkelijk paarden vinden, die opgetoomd's nachts in de weide loopen; bladz. 62. Niet ongaarne hadden wij eene verdeeling in Hoofdstukken gezien. De plaatjes zijn lief; alleen is de stand van den hond op het eerste zeer onnatuurlijk. Wij
prijzen dit werkje van ganscher harte aan.





Lees- en Leerboek voor de Nederlandsche Jeugd; zamengesteld voor de lagere Scholen, door C. van der Vijver. Te Amsterdam, bij H. Bakker, Cz. 1833. In kl. 8vo. 112 Bl. f : - 30.

Eene verzameling van spreuken, verhalen enz. in proza en poëzij, die op zichzelve niet geheel zonder verdienste is, maar aan welke, bij de ontzettende menigte leer- en schoolboeken, geene behoefte bestond. Een leesboek, als dit, in verschillenden schrijfstijl, heeft ons de Maatschappij: tot Nut van 't Algemeen reeds voorlang gegeven. Van opzettelijke beoordeeling onthouden wij ons, latende die, waar zij ook beter te huis behoort, aan de Bijdragen voor het Onderwijs over.






{==321==} {>>pagina-aanduiding<<}

Boekbeschouwing.

Kerkredenen van J.H. Merle d'Aubigné, uit het Fransch vertaald en met vermeerderde Aanteekeningen nagelaten door Mr. W. Bilderdijk. Te Amsterdam, bij J. Immerzeel, Jun. 1833. In gr. 8vo. VIII en 224 bl. f 3-60.

Het oordeel, dat de oorspronkelijke vervaardiger dezer Kerkredenen bl. 9 velt, ontwapent de kritiek volkomen: ‘Wat de waardij dezer Predikaatsien aangaat; hoe dikwijls ben ik in het doorlezen daarvan onbeslist en verlegen geweest of ik ze wel in druk zou geven, daar ik hare zwakheid in allen opzichte gevoelde! Echter geloofde ik deze bedenkingen niet genoegzaam om mij terug te moeten houden. Het was mij niet te doen om als Prediker redevoeringen uit te geven, maar om als Herder aan zijn toehoorders, als vriend aan zijn vrienden een aandenken te laten.’ Dit getuigenis stellen wij hier op den voorgrond, omdat wij hierdoor geregtigd worden, om te verklaren, wat de lezing en herlezing ons heeft doen opmerken. Het geringe neemt een vriend voor lief. Het gansche geschenk had het gewone devies kunnen voeren: Weinig, maar van harte.
De Vertaler oordeelde over deze Kerkredenen veel gunstiger. Ook diens woorden zullen wij afschrijven, en dan van de stukken zelve, zoo veel mogelijk met de eigene woorden, de hoofdzaken opgeven. Onze Lezers mogen dan zelve over deze Kerkredenen een oordeel vellen, van hetwelk wij ons thans , om voldoende redenen, meest onthouden. Voorb. bl. V en VI luiden de woorden van bilderdijk: ‘Het genoegen, waarmede ik deze Kerkredenen las, en het nut, naar mijn inzien daarin, zoowel als in de Aanteekeningen daarachter, gelegen, deed mij die in ons Nederduitsch overbrengen, in verlangen dat

{==322==} {>>pagina-aanduiding<<}
zij meer algemeen gelezen wierden. Het eerste dezer stukken, door hem op een Kersfeest voorgedragen, is afzonderlijk uitgegeven. Thands volgen de vijf overige, benevens zijn voortreffelijke voorrede of opdracht aan die van Hamburg; waardoor het oorspronkelijk als één boekdeel beschouwd, volledig in het Neêrlandsch is. Mijne vertaling is getrouw, en vertrouwe ik, leesbaar voor die Hollandsche ooren heeft, door geen bastaarttaal als allengs ingevoerd is, bedorven. In de Aanteekeningen heb ik geacht eenige aanmerkingen bij te moeten voegen, die echter zeer weinig zijn, niet dan des Schrijvers voordracht bevestigen, en voor die ze buiten dit niet onderkennen mocht door zoogenoemde texthaakjes onderscheiden.’ Hieruit ziet onze Lezer, wat bilderdijk aan en met dit werk gedaan heeft. En dit is voor hem, om oordeel te vellen, hiervan genoeg. Wij gaan nu van de Kerkredenen en vervolgens van de Aanteekeningen verslag geven. De Lezer verschoone ons, dat wij de Opdragt, als van plaatselijk belang voor Hamburg, stilletjes laten rusten.
I. Kerkreden over het Lijden. Tekst Gal. VI:14, bl. 15-40. ‘'t Is de Lijdensdag waar de groote strijd op gestreden, de beslissende slag geleverd is, die ons de eer en de onsterflijkheid aan moest brengen. Deze dag is die van de inschrijving onzer adelbrieven in het Boek des levens. Verre van mij, dat ik zoude roemen anders dan in 't kruis onzes Heeren Jezus Christus! - De overdenking van dezen dag, mijn Broeders, moet bestemd zijn om deze verkregen aanspraak op roem te onderzoeken. Daar is tweederlei gevoelen omtrent dit stuk. Het gevoelen des Apostels, 't geen wij handhaven zullen: en 't gevoelen der Wareld, 't geen wij te bestrijden hebben. Met andere woorden: Eerst, zullen wij de heerlijkheid van het kruis van Christus verklaren, en vervolgens zullen wij uwe begrippen daaromtrent onderzoeken. Na het voorstaan der waarheid, na 't bestrijden der dwaling, zullen wij ons gekweten hebben van 't geen ons was opgelegd.’ Indien het den Lezer gaat,

{==323==} {>>pagina-aanduiding<<}
zoo als het ons ging, zoo weet hij nog weinig of liever niets van hetgeen hij heeft te wachten. Wij zullen hem dus, zoo veel dit mogelijk is, uit den droom helpen. ‘Het gevoelen des Apostels. De Apostel der Heidenen kondigt het kruis van Christus aan als zijn eenigen grond van roem. En de eerste reden, die hem daartoe beweegt, is zekerlijk, dat hij daar het blijkbare kenmerk en heerlijkheid van de Godheid in haar vollen luister in ziet. - Ja, mijn Broeders, dat kruis is de eenige leermeester die ons den levenden God openbaart. - Waar zult gij Gods heiligheid leeren kennen, dezen zijnen hoogsten afschuw van de zonde en die u zoo ernstig vermaant? Niet door het geweten, maar door het kruis. Zult gij, na dit gezicht, nog onbestemde en vluchtige denkbeelden van Gods heiligheid hebben? - Waar zult gij Gods liefde leeren kennen, deze oneindige barmhartigheid, die de grondslag van al uwe blijdschap moet zijn? De Natuur zegt hiervan iets, maar met kracht en nadruk spreekt hier het kruis. - Waar zult gij Gods heerlijkheid leeren kennen? - Maar om onze jammeren aan een kruis gehecht gaat Uwe heerlijkheid alles te boven. Daar zie ik geenerlei spoor meer van 't menschelijke. Daar blinkt Ge, daar schittert Ge, in een luister die U alleen toebehoort; een ten eenenmaal Godlijke glans. Ach, ik benij geenen Engelen, geenen Archangelen meer, dat zij U hunne hulde op den Hemelthroon toebrengen. 't Is ons menschen gegeven, U op eenen bewonderingswaardiger throon - aan het kruis, aan te bidden. Zij’ (let vooral op dit staaltje van meer dan gewone kennis, welke zoo stellig wordt blootgelegd!) ‘zij, Uwe Engelen, verlieten den Hemel, ô Heer, wanneer Gij daaraan genageld hingt, omdat er op de aarde toen te zien was, 't geen de Hemelen nooit getoond hadden.’ - ‘Maar roemt Paulus in Christus kruis, omdat het hem
al de Heerlijkheid Gods openbaart, niet minder roemt hij daarin, omdat het hem geheel zijne eigen ellende doet kennen. - Maar roemt Paulus in het kruis van Christus, als 't geen hem uit zijne valsche verheffing heeft nedergesto-
{==324==} {>>pagina-aanduiding<<}
ten; 't is vooral, als hetgeen hem tot de ware grootheid verhoogt. - Maar let, mijn Broeders, op de beweegreden, die de Apostel-zelf hier bijbrengt. Het zij verre van mij, zegt hij, dat ik zoude roemen anders dan in 't kruis onzes Heeren Jezus Christus: Door 't welke de wareld mij gekruist is en ik der wareld. Dit is voorzeker, mijn Broeders, een overheerlijk voorrecht van Jezus kruissiging. - Dan een laatste beweegreden die Paulus in het doortrekken van Azië, Griekenland en Italië, en in 't oversteken van alle zeeën, deed uitroepen, dat hij geenen anderen roem wilde, is zijne gedachte aan de kracht van dat kruis, en aan de overwinningen die het verbeiden.’ (Zou paulus niets anders gevoeld en bedoeld hebben?)
‘Het gevoelen der Wareld. Is dit uwe taal ook, mijn Broeders? - Indien dit des Apostels gevoelen was, wat is het uwe?’ (Ontdekt gij, Lezer, hier zamenhang, dan ziet gij meer dan wij.) - Nadat nu gevraagd is, of niet 's mans hoorders behoorden onder de genen, die niet in het kruis roemen, en dit zelfs onder het hooren van deze Kerkreden toonen, gaat de man voort, alsof allen het hadden toegestemd, om de reden hiervan op te geven: ‘Misschien zegt gij wel: Is het dan noodig zoo zeer aan dat kruis te denken? Daar is in de Godsdienst zoo veel meer dat gewichtiger is! - Indien het kruis waarachtig is, is het uitgemaakt, dat geheel de stellaadje van wat wij ons laten voorstaan moest instorten, en wij niet dan in dat kruis onzen roem zoeken. Maar is het wel waarachtig? - Maar heeft zoo iets kunnen zijn? In welk eene verbazing, in welke verbijstering brengt ons die leer! En waarvoor kunnen wij 't anders aanzien dan voor eene dwaasheid? - Maar indien dit kruis van Christus thands uwe wijsheid en uw roem niet is, wat zijt gij op den aardbodem? En welke Godsdienst behoort gij toe? Zijt gij Christenen? - Christenen zonder het kruis! - Ach, mijn Broeders! moeten wij 't bloot leggen, waarom gij roemt anders dan in dat kruis? Het is omdat gij er niet aan gelooft. - Het is zoo, gij ge-p
{==325==} {>>pagina-aanduiding<<}
looft het zelfs, maar - ten halve. - Ja, Heer! Ik sta heden op, en bied mij aan voor uw kruis! Gij bracht daar U-zelf op ten offer voor mij; ik breng er het mijne. - Ach! laten zij nu voor den dag komen, laten zij zich nu voor ons opdoen, alle die samenscholingen van het ongeloof, die in alle eeuwen hunne lasteringen tegen het kruis onzes Heeren uitbraakten! Wij vreezen hen in geenerlei wijze.’ Deze opgaaf der hoofdpunten kan den Lezer in staat stellen om te oordeelen, in hoeverre hier het gevoelen der Wareld is voorgedragen. ‘Slechts een enkel woord nog! Blijft bij dit kruis. Gij hebt aan onze
roepstem beandwoord. Beschreit daar de tijden uwer onwetendheid. Offert aan dat kruis allen valschen roem op. Houdt daar vast aan in uwe beproevingen; wanneer de zonde in uw vleesch wakker wordt. En wanneer zelfs het heelal zich daar tegen vereenigen mogt.’ (Is dit geene hyperbole of buitensporige grootspraak?) Deze zijn de hoofdpunten in de toepassing of peroratie, welke eenigzins flaauw afloopt. Deze Kerkreden schijnt het zorgvuldigste bearbeid te zijn. Ten minste 43 bladzijden aanteekeningen volgen op 26 bladzijden tekst. Zoo uitvoerig als deze kunnen wij al deze Kerkredenen niet mededeelen.
II. Kerkreden over de verkondiging van het Euangelie. Tekst matth. XI:5, bl. 85-107. Dat dezelve gediend heeft bij het Avondmaal, geeft niet zoo zeer de toon en inhoud te kennen, als veel meer deze woorden op bl. 104, 105: ‘En wanneer, mijn Broeders, moest het u verkondigd worden, indien niet op dezen plechtigen dag, waarin gij dit brood en dezen wijn ontfangen gaat, geheiligde teekenen van het lichaam en 't bloed dat voor onze overtredingen is geofferd!’ Op het einde der inleiding (wij moesten liever zeggen omleiding, want men wordt nog al ver om- en afgeleid) leest men: ‘Maar heeft men de groote nieuwstijding gehoord? Ik weet het niet.’ (Zou d'aubigné dit in goeden ernst meenen? Om te willen verrassen, moet men op den kansel geene onwaarheid zeggen, zelfs niet in schijn.)

{==326==} {>>pagina-aanduiding<<}
‘Ik vrees, dat er velen zijn die nog niet weten, dat het Euangelie verkondigd wordt, en dat het aan de armen verkondigd wordt. - Onze tegenwoordige overdenking moet bestemd zijn om het dien genen te melden die het niet weten. - Wij hebben dus in het eerste deel onzer Rede het verkondigen des Euangeliums als gebeurtenis te bewijzen;’ (wij dachten, dat dit geen bewijs behoeft) ‘in het tweede de gesteldheid aan te toonen waar men in zijn moet om van die verkondiging baat te hebben. Het Euangelie wordt verkondigd. Het wordt den armen verkondigd. Dit zijn de twee waarheden die wij zullen ontwikkelen. Het Euangelie wordt verkondigd. Wat is deze tijding? Het is eene tijding van verleende vergiffenis, van gemaakte verzoening, van Vrede. Geene der behoeften van de aarde bestaat er, of deze blijmaar bevredigt haar. - Het Euangelie is meer dan alles, wat de menschen groot noemen, waarmeê hunne zorgen en gesprekken vervuld zijn. Een verbond door God met den mensch gesloten. Afkondiging van vergiffenis; maar van Hem uitgegaan die van eeuwigheid tot eeuwigheid de sterke God is. Een vrijheidsbrief, maar van de waarachtige vrijheid aan Adams geslacht verleend. Hoe belangrijk is het dan niet, dat die blijmaar alomme verspreid worde! Wij mogen ons niet beklagen: het Euangelie is verkondigd. God heeft zijne maatregelen genomen. God doet dit door zijn Woord verkondigen. God doet deze bekendmaking door zijne bondzegelen bekend maken.’ De Lezer denke eens na op hetgeen hier van het Avondmaal gezegd wordt: ‘Dit Sacrament blijft met de verborgenheid die 't bevat bestendig in 't midden van 't Christenvolk. En wanneer ons het Woord ontrukt mocht zijn, wanneer de mond van Gods dienaren zwijgen mocht, dat brood dat de
gemeenschap in zijn lichaam, die drinkbeker die de gemeenschap in zijn bloed is, zouden des te krachtiger spreken als zij alleen zouden spreken, en aan elke oodmoedige en naar zaligheid hijgende ziel verkondigen, dat het Lam geslacht is, dat het bloed des Nieuwen Verbonds voor velen vergoten is tot

{==327==} {>>pagina-aanduiding<<}
vergeving der zonden.’ (Die kracht van het Avondmaal zonder het Woord zal niemand, die een oogenblik nadenkt, erkennen.) ‘Ja die blijmaar is en zal bestendig worden verkondigd. Het Euangelie is overal verkondigd. 't Euangelie, mijn Broeders, is waarlijk hier omlaag verkondigd.’ Hierop volgt eene toespraak aan de Hamburgers, als Atheners. Om deze leenspreuk heeft waarschijnlijk de Redenaar zijne hoorders ook naar Athene omgeleid. - ‘Het wordt den armen verkondigd. 't Is niet moeilijk, de oorzaak te ontdekken, waarom men die blijde boodschap niet algemeen en hartelijk omhelst. Onze text-zelf leert het ons. Het Euangelie wordt verkondigd; maar een ding is ons noodzakelijk om het te hooren: het wordt den armen verkondigd. Armen van geest. Men moet erkennen, dat men werkelijk geen eeuwig goed bezit. En hoe zou God dezulken rijk kunnen maken, die buiten en zonder Hem rijk meenen te zijn? - Maar wij zelve, kunnen wij het verkondigde aannemen, indien wij niet arm van geest zijn?’ Op ééne enkele bladzijde (100) wordt dit oppervlakkig genoeg afgehandeld, en daarop worden eenige bezwaren voorgedragen en uit den weg geruimd. Met niet één woord wordt gewag gemaakt van hetgeen jezus bedoeld heeft. Zoo preekt men niet naar, maar na den tekst. Eenige aanteekeningen vullen bl. 109-114.
III. Kerkreden over de dienst van Jezus Christus. Tekst luc. XIX:16 en 17, bl. 117-137. ‘De mensch moet dienen. Sedert hij de onschuld verloren heeft, heeft hij de vrijheid verloren. Er is hem alles aangelegen, wat meester hij kiest. Want gij weet, zoo Heer, zoo Knecht; dit is een algemeen zeggen. Onder alle meesters is de beste God. Maar is God een Meester tot wien wij geraken kunnen? God is tegenwoordig mede in de reeks onzer meesters, Hij is een van die wij kiezen kunnen.’ (Was God niet de Meester van den mensch, toen hij zijne onschuld nog niet verloren had? Men vergunne ons deze enkele vraag, naar

{==328==} {>>pagina-aanduiding<<}
aanleiding van het boven medegedeelde!) ‘Wij willen dus heden met u de practikale zijde dezer dienst van Jezus Christus overwegen. Onze text stelt ons eenen Heer en dienstknecht voor; wij zullen eenvoudig onderzoeken: wat de dienstknecht, en wat de Heer zegt. Bij de overweging van het verhaal is betreffende den dienstknecht, de eerste vraag die zich opdoet, deze: Waar vond hij de noodige middelen om den meester, dien hij gekozen had, te dienen? Aan wien behoorde het geld, dat hij uitzettede? Behoorde het hem? Had hij het met zijn handenarbeid gewonnen of voorheen van zijne ouders geërfd? Geenzins, mijn Broeders. Uw pond, zegt hij aan zijn meester, - 't is het uwe, Heer! Ik was een arme dienstknecht, die geen duit bezat. - Verneem dus, mijn waarde Toehoorder! waar gij van uwen kant de kracht en de bekwaamheid moet zoeken. - Maar hoe veel had de dienstknecht ontfangen? Groote schatten? - groote aardsche goederen? - Een pond. Hoe zoo weinig! moest de dienaar zoo gering een sommetjen niet verachten? gants niet, hij doet juist het tegendeel. - Ach, mijn waarde Toehoorder, doe op heden uw voordeel met uw deel, en morgen ontfangt gij een nieuwe som. Doch waaraan moeten wij dan werken? - waar werkte de dienstknecht aan? - Immers aan de dingen zijns meesters. De welgeboren man was op reis gegaan; 't was derhalve natuurlijk dat hij ze zijn' dienaren in handen stelde. - Zeer goed, mijn Broeders; wat is dan de Bank waar gij naar uw eigen zeggen uw pand (pond?) ingeven moest, indien niet: de dingen van Jezus Christus? Jezus Christus is vertrokken, enz. - Maar naar welke regelen neemt de dienstknecht het werk zijns meesters waar? - Zekerlijk lei hij zich toe om in alles te doen als zijn Heer gedaan had. - Ach, mijn Broeders, zullen wij het voorbeeld van Christus niet ten regel nemen? - En wat was 't gevolg van
den arbeid des dienstknechts? - Uw pond heeft tien ponden daartoe gewonnen, zegt hij. - Een enkel pond geeft

{==329==} {>>pagina-aanduiding<<}
er tien! Dat is duizend ten honderd, 't geen de zaken waarmeê hij zich bezig houdt, dezen dienaar opbrengen! Welk eene winst, mijn Broeders! Daar zijn zeker in de wareld niet veel voorwerpen van handel, waar zoodanig een voordeel op zit! - Zie daar wat gij verwachten moogt, indien gij u wel toelegt op het werk waar wij van spraken. - De dienstknecht had wel gehandeld: ook was de Heer met dat zijn gedrag zeer te vreden; en hij besloot tot een blijk van zijn genoegen hem een deel van 't bestuur over zijn Rijk te geven. Met verwondering moet de dienstknecht vervuld worden, als hij deze woorden verstond. Ik heb niet meer dan mijn pligt gedaan, moest hij, moesten ook wij zeggen. Hoewel niet verdiend gewordt dat loon hem toch zeker wegens trouw in het minste. Dit is geschreven om ons te leeren hoe groot de belooning zal zijn. Vreezen moest de boze dienstknecht.’ Hier gaat d'aubigné buiten den tekst. Zij, die nog niet in de dienst des Konings stonden, moesten, bij het aanhooren van die grootmoedige taal tot den trouwen dienstknecht, naar zulke dienst verlangen. Hier loopt alles tegen de gelijkenis in. Deze stelt den Heer in afrekening met zijne dienaren na afgeloopene reis, en dus komt ook het laatste niet te pas, dat een dienstknecht midden in het werk, worstelende met vrij wat zwarigheden, op het hooren dier woorden, met moed het werk weêr opneemt. De Aanteekeningen vindt men bl. 138-146.
IV. Kerkreden over den pligt der Heeren jegens hunne Huisgenooten. Tekst 1 timoth. V:8, bl. 149-171. Dit stuk is, naar ons oordeel, het beste van allen. ‘Wij zullen u eerst eenige beweegredenen van den plicht aanvoeren, en vervolgens eenige richting waarnaar ge u van dien hebt te kwijten.’ Ziehier 's mans verdeeling: I. Beweegredenen. A. Pligtbesef: 1. Pligt jegens Christus, 2. jegens uwe broederen, 3. jegens God, den Hemelschen Vader in Jezus Christus. B. Besef van het nut, 1. voor uzelven, 2. voor uwe dienaren, 3. voor uwe kinderen. II. Regel van gedrag.

{==330==} {>>pagina-aanduiding<<}
A. Gevoelt u hun gelijken, B. hun heeren, C. hun dienaars. Geene der overige Redenen laat zich zoo logisch als deze ontleden. Aanteekeningen beslaan bl. 172-183.
V. Kerkreden over het werk der zaligheid. Tekst Filipp. I:6, bl. 185-213, met Aanteekeningen bl. 214-224. Deze Rede is de minste van allen. De wijze van uitvoering deelen wij niet mede. Wie met predikwerk eenigzins bekend is, zal met grond geen gunstig vermoeden dienaangaande koesteren, wanneer hij slechts op het volgende nadenkt: ‘Onze text bevat zeven woorden die wij ophelderen moeten en die ons tot een achtervolgend onderzoek zullen brengen van deze zeven punten: 1o. het werk waarvan hier de Apostel spreekt, 2o. de plaats waar 't gewerkt wordt: in u (naamlijk) zegt hij, 3o. de hoedanigheid van dit werk: 't geen hij goed noemt, 4o. den werker aan wien hij het toeschrijft, als 't begonnen hebbende, 5o. 's Apostels gedachte omtrent het voleindigen, 6o. de zekerheid dezer voleindiging, die hij vertrouwt, 7o. 't einde waartoe deze voleindiging zich uit zal strekken, naamlijk, tot op den dag van Jezus Christus.’
Het is ons, bij het lezen dezer stukken, meer dan eens voorgekomen, dat claus harms eenigzins als model is gevolgd. Diens bekende Theses stellen hem, ten minste als Prediker, aan het hoofd van allen, die tegen het Rationalisme den kansel beklimmen. Wij weten niet, of te Hamburg in de Fransche Gemeente zulke Rationalisten bestaan, en of zij dan wel veel onder het gehoor van zulke Kerkredenen komen zullen, als hier voorkomen. Daaraan ligt ons ook weinig gelegen. Maar claus harms, een man met een haren kleed, en hoogstwaarschijnlijk daar, waar hij is, op zijne plaats, volgt men niet zoo gemakkelijk, als velen zich verbeelden. Bij hem is kruim, soliditeit, naieveteit, en veel, dat medesleept; niets van dat platte en onbeduidende, waarmede zich het slaafsche kroost der naäpers (servile pecus imitatorum) kinderachtig

{==331==} {>>pagina-aanduiding<<}
schijnt te vermaken. Claus harms, dit zeggen wij, niet enkel volgens hetgeen wij van dezen man lazen, maar ook op grond van eene andere kennismaking, zou in ons Vaderland, waar de Bijbel geëerbiedigd wordt, geheel anders spreken en schrijven, dan nu en dan door hem te Kiel geschiedt.
De uitdrukkingen, een gekruiste God, en andere van deze soort bij d' aubigné, gaan wij voorbij. Misschien behooren deze tot de bewijzen van 's mans rechtheid, waardoor hij dubbel eerwaardig is. Paulus, in plaats van petrus, is eene fout, welke door de aanhaling van Hand. III:15 gemakkelijk verholpen wordt. Maar met de kieschheid, welke op den kansel altijd heerschen moet, achten wij onbestaanbaar b.v. de onbedachte uitdrukking op bl. 32: ‘Voor 't overige, weet, dat God het in dit stuk eens met u is, en dat Hij zijn kruis voor datgene uitgeeft waarvoor gij het aannemen wilt, want Hij noemt het eene dwaasheid.’ - Hiervan genoeg!
Nu nog een enkel woord over de Aanteekeningen. ‘Het heeft mij,’ zegt d' aubigné bl. 223 volg. ‘eenig genoegen gegeven de namen daarin bij een te stellen van mannen, in zoo vele opzichten zoo verschillend, maar allen één in de waarheid. Moge deze zelfde waarheid, die door alle eeuwen heen de kracht en het leven der kerk geweest is, haar in onze dagen blijven bezielen! En houden wij vast, wat overal, wat altijd, wat van allen geloofd is!’ - De uittreksels, welke in de Aanteekeningen uit onderscheidene schriften zijn medegedeeld, hebben gewis nuttigheid vooral voor hen, die niet in de gelegenheid zijn velerlei aanhalingen na te slaan. Doch moeten die aanhalingen, zoo als 's mans bovenstaande woorden schijnen aan te duiden, dienen ter bewijsvoering voor de waarheid der in deze Kerkredenen voorgedragene leer, als welke overal, altijd en van allen omhelsd is, dan brengen wij hiertegen onze bedenkingen in. Vooreerst, dat niet eenige weinigen moesten aangevoerd zijn, maar ten min-
{==332==} {>>pagina-aanduiding<<}
ste veel meerderen, zoo niet allen. Dit maakt het gebruik van dien lastigen stelregel omslagtig, ja onmogelijk. Hetgeen door d' aubigné gedaan is, kan dan niet voldoen. Eene tweede bedenking brengen wij in het midden, welke het volgen van dien stelregel als ten eenemale ongerijmd voorstelt. Is alles waarheid, wat altijd, overal en algemeen is geloofd, dan wordt hetgeen onzin en dwaling is evenzeer als geldende waarheid geijkt. Is integendeel alleen waarheid datgene, wat al de vereischten van meergenoemde algemeenheid bezit, dan ontvangt men voor de gansche volheid der bijbelsche leer een dor geraamte zonder geest of leven, als beroofd van alles, wat niet overal, altijd en van allen geloofd is. Voor hen, die den vasten steun des Bijbels wantrouwen,
en hem niet als eenige kenbron volgen, moge op weg, hoe dan ook, tot kruk dienen de stelregel: quod ubique, quod semper, quod ab omnibus creditum est; men heeft vasteren grond en zekerder leiding, wanneer men zich houdt aan het devies van luther: Gottes Wort soll Artikel des Glaubens stellen, al wordt de geldigheid hiervan niet overal, altijd en van allen erkend.
De aanteekeningen van bilderdijk zijn meestal ophelderingen óf ter bevestiging óf ter wijziging van de meening des Kerkredenaars. Eenige, vooral achter de vierde Kerkreden, geven lucht aan 's mans bekende ontevredenheid over het tegenwoordige menschdom. Zij zijn zoo bitter niet als vroegere, maar toch te bitter, om andersdenkenden te kunnen winnen voor hetgeen niet geheel bezijden de waarheid wordt opgemerkt. Bilderdijk c.s. vaart te onbepaald uit tegen de Wijsbegeerte, en heeft toch een wijsgeerig stelsel, dat hij volgt, - dat stelsel van vroegere dagen, dat meer en uitvoeriger leerde dan het Evangelie. Hij is dus van nature tegenvoeter voornamelijk van dat stelsel, dat minder en bekrompener voordraagt dan de noodige leer der Christenen, doch welk stelsel, hoe men ook schreeuwe, Gode zij dank! in ons Vaderland geene openlijke

{==333==} {>>pagina-aanduiding<<}
begunstiging vindt. Wijsbegeerte leerling, Bijbel leeraar; dan gaat alles goed. Doch bilderdijk en medestanders verheffen, even zoo goed als, en niet minder dan deszelfs tegenvoeters, de Wijsbegeerte tot leermeesteres, aan welker voeten, om het zoo uit te drukken, Gods Woord zitten moet, om te leeren zeggen, wat men verkiest. Men is hiermede óf buiten óf binnen de muren van Troje. De beter gezinden en beter onderrigten zijn, indien wij goed zijn ingelicht, zelfs niet in den omtrek dier stad.





Verschillende Gedachten over de betamende uitgebreidheid of bepaaldheid van 's Christens bede om vergeving van zijne zonden. Uitgegeven door J.G.C. Kalckhoff, Pred. te Laren, bij Zutphen. Te Zutphen, bij W.C. Wansleven. In gr. 8vo. VIII en 73 bl. f : - 75.

Aan den Eerw. kalckhoff werd door een gemoedelijk vriend eens de vraag gedaan: ‘Moet een geloovig Christen nog steeds om de vergeving van alle zonden, welke hij immer bedreef, blijven bidden, of die bede slechts bepalen tot zijne tegenwoordige struikelingen en tekortkomingen?’ Des Schrijvers antwoord hierop wordt in de eerste Afdeeling van dit boeksken gevonden. Tegenbedenkingen van j.w.c. tenckinck, Pred. te Zaandam, r. damsté, Pred. te Nuis, en h. gallois, Pred. te Vriezenveen, volgen in de tweede Afdeeling. In eene derde deelt Ds. kalckhoff weder zijne aanmerkingen daarop mede, en geeft in de vierde of laatste nog Bijdragen van vijf onderscheidene Geleerden, welke, op vriendelijke uitnoodiging, hun gevoelen over het boven genoemde punt schriftelijk hadden te kennen gegeven.
De beperktheid van ons bestek laat geenszins toe, dat wij in het breede beoordeelen, wat voor en tegen wordt bijgebragt. Wij vonden niet overal die helder-
{==334==} {>>pagina-aanduiding<<}
heid en juiste onderscheiding, waarop het hier zoo zeer aankomt. Daar de vraag bepaaldelijk des Christens bede betreft, had men eenige bewijzen, b.v. uit Psalm 51, die niet ter zake doen, wel kunnen achterwege laten. De geheele zaak moet alleen uit een Christelijk oogpunt beschouwd worden. Te regt is door Ds. tenckinck en anderen aangemerkt geworden, dat de Heilige Schrijvers geenszins die onderscheiding tusschen vroegere en latere zonden maken. Had men beter in aanmerking genomen, wat het Evangelie uitdrukkelijk leert, daar zou welligt minder verschil van gevoelens geweest zijn. De Zaligmaker zelf wil, dat in zijnen naam gepredikt zal worden bekeering en vergeving van zonden, Luk. XXIV:47. Ongepast is het, van splitsing der zonden te spreken, en al het vorige als eene afgedane zaak te beschouwen, gelijk deze en gene wil. Hoe verre de mensch ook vordert in Christelijke volmaking, hij bereikt echter de volkomenheid niet. Deze bewustheid houdt hem nederig, en doet hem blijvende behoefte aan vergeving van alle zijne zonden gevoelen, waarop hij echter, naar ons gevoelen, alleen in zoo verre kan hopen of vertrouwen, als hij aan de heilige bedoelingen der Goddelijke liefde tracht te beantwoorden. Wij zouden dus, ofschoon op de redenering wel iets is aan te merken, in de hoofdzaak ons kunnen vereenigen met het gevoelen van Ds. kalckhoff, zoo als dit bl. 38 nader is omschreven. Ook zeggen wij met een' der andere Schrijvers, bl. 61: ‘Bid, zoo als het behoefte is voor uw hart; doch men vergete daarbij niet, wat Matth. VI:14, 15, Tit. II:11-14, 1 Joan. III:3 en elders geleerd wordt.’





Inleiding tot eene reeks van Voorlezingen over de Geschiedenis van het Vaderland, door Mr. I. da Costa. Te Amsterdam, bij J.H. den Ouden. 1833. In gr. 8vo. 54 Bl. f : - 75.

De Heer da costa, ofschoon noch Professor noch

{==335==} {>>pagina-aanduiding<<}
Lector in de Historie, houdt, sedert 1831, aaneengeschakelde Voorlezingen over de Vaderlandsche Geschiedenis, en heeft de eerste en tweede reeks derzelve doen voorafgaan door eene voorbereidende Inleiding. Bij eene derde reeks achtte hij het nu ‘voor zijne aanstaande Hoorders eene uitwinning van kostbaren tijd te zullen zijn, indien hij deze Inleiding door den druk openbaar maakte:’ hij schijnt ze dus te voren gedicteerd te hebben, want anders zou het tijdverlies wel niet veel meer dan op zijn hoogst een paar uurtjes geweest zijn. Maar welligt is het verder opgegevene bijoogmerk eigenlijk hoofddoel, namelijk ‘om langs dien weg, tevens, den belangstellende gelegenheid te geven, omtrent zijne wijze van zien en denken ten opzichte onzer Geschiedkunde, tot eenigzins bestemder denkbeelden te geraken.’ - En welke is dan nu die wijze van zien en denken, hieruit blijkende? Het is, indien wij het wèl hebben, onder anderen en voornamelijk deze: ‘Van het oogenblik aan, dat een volk als zoodanig (gelijk men het uitdrukt in massa of nationaal) de ware Godsdienst aanneemt en belijdt, zoo treedt dat Christenvolk daardoor zelve in de plaats en betrekking van het oude Israël;’ (bl 13) en: ‘Nederland is in waarheid, wel niet bij uitsluiting, maar toch bij uitnemendheid, een tweede Israël:’ (zie bl. 28-31.) Dit nu wordt door den Schrijver gesteld, maar niet bewezen; en wij zouden ons dus kunnen vergenoegen met het bekende: Affirmanti incumbit probatio. Maar hoe kan hij in goeden ernst zoo iets beweren, daar hij zelf erkent, (bl. 29) ‘dat Nederland evenmin als eenige andere Christennatie onder zulk een verbond, onder zulke eeuwig blijvende belofte staat, of staan kan, als het uitverkoren zaad van abraham, Gods geroepene, Gods vriend’? Of
moeten vlugtig gemaakte vergelijkingen, als die op bl. 30, tusschen Israëls uitleiding uit Egypte en Nederlands verlossing van Spanje, tusschen mozes en willem I, josua en maurits, de Rigters en de Stadhou-
{==336==} {>>pagina-aanduiding<<}
ders, - moeten zulke vergelijkingen, die gedurig mank gaan, en die men ook elders meer of min zou kunnen maken, voor bewijzen doorgaan? Gelukkig, dat zij niet verder voortgezet zijn; anders mogt men vragen, wie onze saul, onze david, onze salomo enz. geweest zijn! Wilde men een veel later tijdvak der Israëlitische Historie met onze vroegere vergelijken, dan zou het Maccabesche wegens eenige overeenkomst veel gelukkiger zijn: maar ook zoo, gelijk bij alle zulke toevallige overeenkomsten, zou de vergelijking eindelijk niet dan gedrongen kunnen volgehouden worden. - Naar het oordeel van Rec., kan zulk eene stelling, als boven genoemd, nimmer bewezen worden. Onder het Evangelie aller volken kent hij zulk eene afscheiding, en dus ook zulk eene bijzondere Theocratie, als onder Israël in het belang van de Godsdienst plaats had, niet meer. Hij erkent het groote belang van Nederland in de schakel der volken van Europa, eerbiedigt en dankt hierom te meer Gods bestuur over hetzelve, en wil gaarne, dat de Schrijver der Nederlandsche, zoo wel als der Algemeene Geschiedenis, een dienaar der Goddelijke Voorzienigheid zij; maar hij kan er zich niet mede vereenigen, om tot hare beschouwing een standpunt te kiezen, dat, hoe godsdienstig het ook schijne, nogtans verkeerd is, en alles in een valsch licht doet zien. - ‘Doch,’ zal de Heer da costa ons (zie Voorrede) te gemoet voeren, ‘wraakt iemand dat
standpunt-zelve, als te zeer op het gebied der Godsdienst geplaatst, ik wensche mij geene eere toe, dierbaarder dan zulk een blaam; als die mij door de genade Gods, het zij sprekende, het zij schrijvende, het Evangelie mijnes Heeren niet schame,’ enz. Maar welk eene verwarring of overdrijving! Kan men dan, tot juiste en vruchtbare beschouwing der Vaderlandsche Geschiedenis, geen standpunt op het gebied van de Godsdienst nemen, of het moet dat van da costa zijn? Schaamt men zich het Evangelie van christus, wanneer men dit standpunt niet op Sinaï, maar op den

{==337==} {>>pagina-aanduiding<<}
Olijfberg neemt? Schaamt men zich het Evangelie van christus, wanneer men Nederland niet voor een tweede Israël houdt? - En wat is dan toch eigenlijk, naar de schatting van da costa, dat Israëlitische Nederland? Ook hier heerscht verwarring of duisterheid van denkbeelden. Volgens bl. 16, 17, is het zoodanig in vereeniging met België, zoo goed, als de tien afgescheurde stammen Israëls toch Israël bleven; maar, volgens verdere redenering in dit boeksken, is het eigenlijk Noord-Nederland; doch neen! ook dit nog niet geheel, maar het Hervormde Nederland; ja zelfs wordt, bl. 48, het Nederlandsche beginsel door echt Hervormde als synoniem uitgelegd: de Roomschkatholijke inwoners, de Israëliten, en zelfs de overige Protestantsche Christenen, die niet bij uitnemendheid Hervormden heeten, worden dus bij deze schatting niet gerekend. Welke zonderlinge redenering! maar geen wonder bij eenen Schrijver, die, bl. 49, ‘bloot Protestantismus’ even zonderling overstelt tegen ‘het tot alles genoegzaam Fundament, dat is christus;’ of die, bl. 54, smaalt op ‘de Godsdienst onzer laauwe, afgevallene eeuw,’ op ‘haar algemeen, koud en kil Protestantismus, een vreesachtige middelvond tusschen ongeloof en bijgeloof.’ Het verwondert ons niet, dat de Heer da costa, een Christen uit de Joden, nog neiging heeft, om Christelijke en Vaderlandsche zaken uit een Joodsch oogpunt te beschouwen (en de Joodsgezindheid van der Apostelen dagen is, helaas! uit de Christenheid nog op verre na niet geweken); maar hij houde dan die wijsheid, indien het er eene is, voor
zichzelven, en leere van paulus, ons, Christenen uit de Heidenen, geene moeite aan te doen, maar vergunne ons ‘te staan in de vrijheid, waarmede christus ons vrijgemaakt heeft’! En keurt hij zelf (gelijk hij bl. 54 te kennen geeft) ‘een' onchristelijken, bekrompen, onschriftuurlijken sectegeest’ inderdaad af, dan hale hij geene oude kerkelijke of politieke twisten en factiën, die nu gelukkig

{==338==} {>>pagina-aanduiding<<}
versleten en vergeten zijn, weder te voorschijn, en betrachte de Christelijke waarheid met verstand en gematigdheid, met nederigheid en liefde! - Voor het overige, wilde Rec. alles ten toets brengen, wat er in deze Inleiding gevonden wordt, hij zou stof tot zoo veel uitweiding en afleiding vinden, dat er welligt eindelijk een boeksken van geene mindere grootte uit ontstond: maar in al dat schrijven en tegenschrijven ziet hij geene nuttigheid, en daarom, ofschoon niet ontkennende, dat hij hier of daar goede opmerkingen vond, maar nogtans aan het geheele stukje geene behoefte voor het Publiek ziende, legt hij de pen neder.


Proeve over den invloed eener zieke Verbeeldingskracht op des menschen verstand en wil, enz. voorgelezen door H.U. Schleurholtz, Heel- en Vroedmeester te Bedum. Te Groningen, bij A. Hazelhoff. 1833. In gr. 8vo. Met de Aanmerkingen 74 bl. f : - 80.

Onder het lezen ter beoordeeling van deze Proeve, voorgelezen in het Genootschap ter bevordering der Natuurkundige Wetenschappen te Groningen, kwamen bij ons de navolgende bedenkingen op.
De vereeniging van meerdere leergierige menschen tot Genootschappen, thans vrij algemeen in ons Vaderland, heeft eene nuttige strekking ter uitbreiding van elks bijzondere kennis, zoo door het hooren van voordragten over wetenschappelijke onderwerpen van verschillenden aard, als door het bewerken van dergelijke stoffen ter eigene oefening, door een daartoe meer bijzonder vereischt wordend onderzoek over het onderwerp, hetwelk de spreker of lezer meer bijzonder wenscht na te gaan. Of dergelijke verhandelingen echter daardoor ook tevens de geschiktheid verkrijgen, om door eene afzonderlijke uitgave aan het algemeen te worden medegedeeld, is eene andere bedenking, welke door de Opstellers niet altijd vooraf, naar het schijnt, behoorlijk overwogen

{==339==} {>>pagina-aanduiding<<}
wordt. Het voor den geslotenen kring behandelde onderwerp kan voor dezen nuttig, leerzaam, aangenaam en onderhoudend geweest zijn, en evenwel de vereischten missen, om voor het publiek tot dit zelfde doel te kunnen dienen.
Dit zal wel vooral, zoo niet altijd, het geval zijn met onderwerpen, als die in deze Proeve behandeld worden. Beperkt zijn de grenzen, of is de tijd, binnen welken de Schrijver de door hem gekozen stof behoort te behandelen. Onder zulke omstandigheden is het geene gemakkelijke taak, juist datgene te kiezen, hetwelk met het onderwerp in een noodzakelijk verband staat, niets over te slaan, hetwelk daartoe vereischt wordt, en zich niet met dingen bezig te houden, waardoor juist aan het volstrekt noodzakelijke afbreuk wordt gedaan. De aanmerkingen, ophelderingen, enz. achter zulk eene redevoering geplaatst, toonen reeds, dat den Spreker tijd en gelegenheid heeft ontbroken, om zijn onderwerp behoorlijk te kunnen uitbreiden, of dat hij naar zijn gehoor zich heeft moeten schikken, en dus zijn onderwerp niet heeft kunnen behandelen, zoo als hij dit anders wel gewenscht had.
De Proeve van den Heer schleurholtz toont, dat hij voor zijn vak meer dan bloot werkman is, en zijne kunst zeker niet enkel werktuigelijk behandelt. Van deze zijde is zij een aangenaam verschijnsel. Wat kan men toch van Heelkundigen verwachten, die, wel is waar, allen geene Zielkundigen behoeven te zijn, maar meenen te veel te doen, wanneer zij zich met iets meer bezig houden, dan hetgeen volstrekt tot het werktuigelijke van hunne kunst behoort? Voor den zielkundige echter behelst deze verhandeling te weinig; voor het algemeen hier en daar veel, hetwelk niet duidelijk genoeg is voorgesteld. Ook is het een en ander aan gewigtige bedenkingen onderhevig. Is het b.v. bl. 5 wel juist: dat het zenuwstelsel die deelen in zich bevat, welke een dier tot dier en den mensch tot mensch maken? Zijn in dit wonderbare stelsel

{==340==} {>>pagina-aanduiding<<}
stof en geest op eene onbegrijpelijke wijze met elkander verbonden? Hersens en zenuwen, hoe zeer dan met elkander overeenkomende, dienen te dezen opzigte onderscheiden te worden. Zoude de afkeer en walging voor vleeschspijzen in eene geringe galkoorts alleen daaruit ontstaan, dat de ontstemde reuk- en smaak-zenuwen andere gewaarwordingen in de ziel voortbrengen? (bl. 10.) Vervalt de Heer schleurholtz hier niet in de fout, welke hij in het Voorberigt stahl en anderen ten laste legt, als de begrippen van ziel en leven niet behoorlijk onderscheidende? Behooren de verbeeldingsziekten altijd onder het geslacht der zenuwziekten? Waarom worden zij dan zoo dikwijls door zenuwmiddelen verergerd, terwijl eene aderlating soms op ééns alle toevallen doet verdwijnen?
Niet onaardig is de ziel met eene kompasnaald vergeleken; maar de hieruit afgeleide gevolgtrekkingen?... (bl. 25.)
Wij zouden meer kunnen bijbrengen, door ons onder het lezen opgeteekend; maar wij zijn, voor het bestek dezes Tijdschrifts, reeds te uitvoerig geworden. De verhandeling is zeker met genoegen gehoord; dit moet echter maar zelden voor den Schrijver eene drijfveer worden, om haar door den druk mede te deelen.





Beknopte Geschiedenis der Nederlandsche Taal; door A. Ypey, Lid van het Koninklijk-Nederlandsche Instituut, enz. IIde Deel, Bijvoegsels en Aanmerkingen behelzende. Te Groningen, bij J. Oomkens. 1832. In gr. 8vo. VIII en 477 bl. f 4-80.

Twintig jaren zijn er verloopen, sedert de geleerde ypey zijne Beknopte Geschiedenis der Nederlandsche Taal in het licht gaf, welk werk door alle ware liefhebbers onzer schoone moedertaal met dankbaarheid ontvangen werd, en sedert altijd als klassiek beschouwd is. Van tijd tot tijd, wanneer zich bij verder nadenken iets opdeed, 't welk tot volmaking van den vroegeren ar-
{==341==} {>>pagina-aanduiding<<}
beid dienstbaar was, teekende de Schrijver dit aan; en hieruit ontstond dit tweede deel, Bijvoegsels en Aanmerkingen behelzende, welke de Schrijver te regt begreep, niet te mogen achterhouden. Ligtelijk toch kan men nagaan, van welke hooge waarde de lang doordachte nalezingen van eenen Schrijver op zijn eigen werk zijn moeten, en welk eene aanwinst het resultaat van een twintigjarig nadenken over een reeds voortreffelijk geschrift voor de Taalgeleerdheid aanbiedt.
Uit den aard der zaak is een boekdeel, 't welk geheel uit Aanteekeningen bestaat, voor geen geregeld verslag vatbaar. Wij zullen dus slechts in het algemeen opmerken, dat veel van hetgeen in de Beknopte Geschiedenis óf niet, óf te kort behandeld, óf ook minder juist gesteld was, hier wordt aangevuld, nader ontwikkeld, of verbeterd. Dit geeft den Schrijver gelegenheid tot allerbelangrijkste uitstappen in het gebied der Taalkunde; als b.v. bl. 19-22, over de Sclavonische talen, vooral over het Wendisch. Bl. 22-24, over de overeenkomst tusschen het Hongaarsch en Laplandsch. Bl. 26-29, over de verbazende overeenkomst tusschen het Perzisch en Duitsch. Bl. 42 en volg., over de gemeenschap van het Latijn met het Grieksch, (waarbij eenige fraaije aanmerkingen over de namen van de dagen der week in het Latijn, geheel verschillende van de Grieksche, maar geheel overeenkomende met de Keltische namen daarvan.) Bl. 63 en volg., een geschiedkundig overzigt der Etymologische studie. Bl. 98-103, over de Letterkundige Geschiedenis der oude Gothische overzetting des N.V. door ulphilas. Bl. 106-136, over de grenzen van Friesland (Frisia) in de Middeleeuwen. Bl. 152-220, over den oorsprong der Engelsche taal. Bl. 220-241, over de Salische Wetten. Bl. 286-306, over het taaldialect van ottfrid en over de Harmonia Euangelica aan tatianus toegeschreven. Bl. 307 en volg., over notker's Paraphrasis Psalterii. Bl. 341-349, over de Keur, door Koning willem den II in 1254 aan Middelburg gegeven. (De Schrijver toont aan, dat
er geene gronden aanwezig zijn, om het er voor te hou-
{==342==} {>>pagina-aanduiding<<}
den, dat deze Keur oorspronkelijk in het Latijn zoude zijn opgesteld, en bewijst, dat de Hollandsche tekst zeer wel de oorspronkelijke zijn kan.) Bl. 368-375, over den Roman Walewein. Bl. 428-432, over den Teuthonista. Bl. 438-445, over den stijl van hooft. Bl. 456-466, over gysbert japix, enz.
Men ziet uit deze zeer onvolledige opgave, welke hoogst belangrijke onderwerpen in dit boekdeel toegelicht worden. Zoo veel leerzaams ontvangende, maken wij ons misschien aan ondankbaarheid schuldig met te vragen, of niet het Nibelungen-lied ook voor onzen Taaltak van genoegzaam belang was, om er eenige melding van te mogen verwachten; en of ook b.v. scheltema's uitgave van Reintje de Vos niet, al ware het kortelijk, had mogen gedacht zijn? Ons althans zouden eenige bladzijden hierover welkom geweest zijn, en juist hier misten wij die ongaarne.
Wij nemen de vrijheid, om, ten aanzien van een paar plaatsen in dit werk, met bescheidenheid, het volgende in het midden te brengen.
Op bl. 75 belooft de Schrijver de verwantschap te zullen aantoonen van ons Nederduitsch sneeuw met het Latijnsche nix, ons brijzelen met het Latijnsche frangere, en ons dulden met het Latijnsche ferre. Wat de twee eerste woorden betreft, de Schrijver bewijst dit dan ook volkomen. Maar wat dulden betreft, brengt hij het niet verder dan tot tolerare en tuli. Dit tuli nu is wel in gebruik als perfectum van fero, maar is toch eigenlijk niet het perfectum van fero, maar van het in onbruik geraakte tulo. Tusschen dulden en ferre bestaat er dan ook, naar het ons voorkomt, geene andere overeenkomst dan van beteekenis; maar dit is iets geheel anders dan eene Etymologische verwantschap.
Bl. 101. duizend of zelfs elf eeuwen. Eene schrijf- of drukfout voor duizend jaren of elf eeuwen.
Op bl. 173 trekt de Schrijver het verhaal van stoke omtrent hetgeen willebrord te Westkappelle overkwam in twijfel, en voegt daar onder anderen, op het

{==343==} {>>pagina-aanduiding<<}
voetspoor van huydecoper, bij, dat men daarvan niets vindt in het Leven van dezen eersten Aartsbisschop, door alcuïnus beschreven en door mabillon verkort. - Recensent vermeent, dat huydecoper zich hier wat te stellig uitgedrukt hebbe. Het is mogelijk, dat hiervan niets voorkomt in het uittreksel van mabillon; maar in het werk zelf, gelijk het door surius is uitgegeven, komt een verhaal voor, 't welk hoofdzakelijk met dat van stoke overeenkomt. Eyndius heeft deze plaats medegedeeld in zijn Chronicon Zelandiae, p. 135.
Op bl. 220-222 schijnt de Schrijver tot het gevoelen te hellen, dat het Landschap Overijssel de eigenlijke zitplaats der Saliërs geweest zij, en dat zij zelfs naar den IJssel, ook Sale geheeten, Salii of Saliërs genoemd zijn. - Dit laatste zouden wij betwijfelen. De Salische Franken schijnen ons dezen naam verkregen te hebben naar de Rivier de Sale, in dat gedeelte van Duitschland, 't welk nog heden Frankenland heet, alwaar men eene plaats vindt, Salagheve genaamd, welke juist in het oudste gedeelte van de Voorrede der Salische Wetten wordt opgenoemd, gelijk breeder wordt aangetoond door leibnitz de Origine Francorum, achter de Leges Salicae van eccard, p. 257 en 258. Deze afleiding vinden wij al zeer natuurlijk en bevredigend, om den zamenloop van meer dan één' plaatselijken naam met eene aanhaling in de Wetten der Salische Franken zelve.
Dan, wij mogen op deze wijze niet voortgaan. De uitmuntende Schrijver ontvange onzen dank, als beminnaars onzer Moedertaal, voor deze rijke bijdrage tot de juistere kennis daarvan!


Bijdrage tot staving der nuttigheid des Huwelijks der Roomsche Geestelijken, als nota tot het boekje, getiteld: De Roomschkatholijke Kerk in Oud-Nederland, enz. Te Amsterdam, bij J.C. van Kesteren. 1833. In gr. 8vo. 38 Bl. f : - 40.


{==344==} {>>pagina-aanduiding<<}

Een zeer belangrijk onderwerp wordt op eene zeer menschkundige wijze behandeld. De Schrijver toont overal hoogen ernst, en veroorlooft zich geene ongepaste aanmerkingen, geene toespelingen op bijzondere gevallen of personen. Hetgene hij zegt, is algemeen, en verdient de onpartijdige overweging van allen, die het met de Kerk wèl meenen. Hij stelt de gevaren voor, waaraan de Priester, in zijne betrekking, als zoodanig blootstaat. Hij wenscht, om bijgebragte redenen, dat men zich tot het Hoofd der Kerk wende, en bij hetzelve opheffing van het Coelibaat bewerke, dat een zijner voorgangers instelde, maar nimmer door jezus of door zijne Apostelen den Priesteren tot pligt gemaakt werd. Hij zegt onder anderen: ‘De Kerk heeft immers de magt, om wetten weêr op te heffen, die zij alleen gemaakt heeft.... Het verzoek is eerlijk; de gronden zijn gewigtig; de weg, die in te slaan is, geoorloofd en geopend; de tijden zijn veranderd; de te verzoeken zaak is reeds op andere plaatsen ter spraak gebragt. Zijne Heiligheid heeft ook wel ondervonden, dat de tijdgeest geheel anders is, dan toen Paus gregorius het echteloos leven der Geestelijkheid tot pligt maakte.’


Geene wederlegging, maar een woordje op zijnen tijd, over het werkje: De Roomschkatholijke Kerk in Oud-Nederland, enz. Door eenen R.K. Priester. Te Amsterdam, bij J.C. van Kesteren. 1833. In gr. 8vo. 8 bl. f : - 10.

De Schrijver verklaart: ‘Ik ben Roomschkatholijk Priester, behoor tot de Hollandsche Missie, maar niet tot hen, die, als een riet, door elken wind worden heen en weder geslingerd; niet tot hen, die kruipen en vleijen in de wereld, met verzaking van geweten en hart, en dat alleen, om groot te worden; - maar, Gode zij dank! ik behoor tot hen, die van hunne Gemeente regtzinnige Katholijken, brave en gehoorzame burgers zoeken te maken.’ Dit zij genoeg ter aankondiging van een geschriftje, dat slechts weinige bladzijden beslaat, maar inderdaad een woordje op zijnen tijd is, voor alle Katholijken, die de waarheid liefhebben.



{==345==} {>>pagina-aanduiding<<}

Tranen eener Roomschkatholijke Huismoeder over zichzelve en hare Kinderen geplengd, bij den aanblik harer Kerk in Oud-Nederland. Te Utrecht, bij N. van der Monde. 1833. In gr. 8vo. 50 bl. f : - 50.

Het boeksken, onder dezen titel uitgegeven, is een merkwaardig verschijnsel, dat aan Roomsch en Onroomsch ruime stof tot ernstig nadenken verschaft. Wie zou geen belang stellen in de tranen eener weenende moeder? Eene wederlegging van het werkje, getiteld: De Roomschkatholijke Kerk in Oud-Nederland, zoo als zij is, zijn kan en zijn moet, was ten vorigen jare aangekondigd; doch later werd bekend gemaakt, dat op verpligtend verzoek de uitgave geen' voortgang zoude hebben. Veelvuldige aanvrage maakte eenen herdruk van dit veel gelezen boek ten zelfden jare noodig. Wat nu moet een gemoedelijk Roomschgezinde denken over dat verpligt stilzwijgen en over de gesteldheid van zijne Kerk? Onder het storten van tranen betuigt de huismoeder: ‘Waarom zijn mij de oogen geopend? Waarom ben ik ontwaakt uit den droom mijner kindschheid? Waarom zijt gij mij in uwe ernstige, ware gedaante verschenen, verhevene dochter des Hemels, heilige Godsdienst! en hebt gij afgelegd het momaangezigt en het veelkleurige kleed der lagchende jeugd, met welke moedwillige kinderen, die uwe waarde niet kenden, u spelend bekleed hadden? o, Gij waart mij zoo bevallig in uwe vermomming! Ik had sedert mijne vroegste jeugd naar u gezocht; want eene onverzadelijke begeerte naar u lag op den grond mijner ziel: daar wezen uwe dienaren mij op uwe vermomde gestalte, en, schoon zij eindeloos van het ideaal verschilde, dat ik van u, bij mijzelve, ontwaarde, toch wist zij mij spoedig in te nemen, en zij werd mij dierbaar, in den waan, dat het uwe eigene gedaante was. - Al te spoedig zag ik het bekoorlijke beeld mij ontvlugten: ik had zoo gaarne voortgedroomd - tot aan het graf! Maar, ach! ik sliep (eerst bij het ontwaken heb ik het gezien) op den rand eens afgronds, die wijd gaapte, onder de bedwelmende kruiden, waarin ik rustte. - Neen, het was geene booze, onmenschelijke hand, die mij zachtkens wekte en mij het
gevaar toonde, in hetwelk ik zweefde. Doch ook niet vast was de slaap, waarin de toover mij wiegde. Heeft niet,

{==346==} {>>pagina-aanduiding<<}
midden in den droom, ik weet niet welk eene stem, die mij met stille huivering vervulde, menigwerf mij toegefluisterd, dat het geene wezenlijkheid was, wat mijne verbeelding beguichelde? Maar het volkomen ontwaken, dat heb ik eerst aan u te danken, aan u, dien ik niet weet te noemen; over wien anderen zoo verschillend oordeelen, maar dien mijn hart voor eenen vriend, voor eenen priester der menschheid moet houden. Gij hebt den digten, van menschenhanden geweven, sluijer opgeheven voor mijne blikken, hebt de Godsdienst, de Heilige, mij voorgesteld, zoo als zij is, en de Kerk, tot welke ik behoor, zoo als zij moest wezen.’ - Rec. meende geest en strekking van dit boekje, dat door hoogen ernst, gemoedelijken toon en vloeijenden, krachtigen, duidelijken stijl zich aanbeveelt, niet beter te kunnen doen kennen, dan door mededeeling van eene kleine proeve.









Nederlandsch Magazijn van Romans en Verhalen. Iste Deel. Te Amsterdam, bij G.J.A. Beijerinck. 1833. In gr. 8vo. VII en 324 bl. f 3-30.

Ook onder den titel:
Romans en Verhalen van petronella moens, w.h. warnsinck, bz., f. herbig, Mr. c.p.e. robidé van der aa, en j.b. christemeijer.
De Aanleggers van dit Magazijn uiten, met anderen, den wensch, dat men zich in Nederland meer moge toeleggen op het schrijven van oorspronkelijke Romans en Verhalen, tot aanvulling van dit bij ons te zeer verwaarloosde vak der vaderlandsche Letterkunde, en tot instandhouding van de nationaliteit des Nederlandschen volks: hiertoe hebben zij zich, op uitnoodiging van den Uitgever, vereenigd, den Heere robidé van der aa de briefwisseling deswege opgedragen, anderen ter medewerking opgewekt, en thans zelve hiervan de eerste proeven geleverd. Hoe men ook verder over deze onderneming en hare uitvoering denken moge, zij is althans zeer loffelijk wegens haar vaderlandsch oogmerk, en wegens het goede der proeven, die zij geeft. - Dit op den voorgrond stellende, neemt Rec. bij dezen de vrijheid, om eene en andere bedenking omtrent de zaak zelve, die

{==347==} {>>pagina-aanduiding<<}
gewenscht wordt, in het midden te brengen. Vooreerst ziet hij de noodzakelijkheid niet in, om de tafereelen uit de denkbeeldige wereld, waarvan er reeds zoo talloos vele zijn, en welker beschouwing door sommigen zoo allergretigst begeerd wordt, grootelijks te vermenigvuldigen, en hierdoor aan deze begeerte nog meer voedsel te geven: hij kan dus ook den Uitgever niet onbepaald toestemmen, dat de bestaande behoefte aan dergelijke lectuur zoo groot is, dat het door Nederlandsche Schrijvers geleverde in geenen deele toereikend is, om daarin te voorzien; want behoefte en begeerte is in dit opzigt niet hetzelfde. - Ten andere meent hij meer onderscheid te moeten maken tusschen Romans en Verhalen: de laatste, zoo zij ware geschiedenis zonder verdichting bevatten, zou hij niet onder dezelfde rubriek, als de eerste, plaatsen; en zijn zij belangrijk genoeg, om voor het Publiek vermeld te worden, en worden zij met waardigheid behandeld, dan maken zij eene afzonderlijke soort van geschiedkundige werken uit, die als zoodanig zeer nuttig zijn kan. - Van de eigenlijk gezegde Romans zou hij, ten derde, wederom onderscheiden de romantische Verhalen of Tafereelen, zoo als er in de latere jaren in menigte, zoo vertaald als oorspronkelijk, geleverd worden: en hoezeer hij gaarne erkent, dat er van de eerste niet veel oorspronkelijke meesterstukken in onze taal voorhanden zijn, gelooft hij echter niet, dat door de laatste, hoe goed en nuttig zij ook in zeker opzigt kunnen zijn, de roem onzer vaderlandsche Letterkunde in dit vak grootelijks gehandhaafd zal worden. Het moge voor dezen en genen vrij gemakkelijk zijn, uit eenige dikwijls gebruikte ingrediënten van een gewoon roman-recept een romantisch verhaal of tafereel of schets zamen te stellen; maar eenen aaneengeschakelden, weldoorwerkten, in zijne episoden zoo wel, als in zijne hoofdgeschiedenis belangrijken, goed volgehouden', en bij dit
alles regt zedelijk nuttigen Roman, zonder overhaasting, met waardigheid en keurigheid van stijl te schrijven, en hierdoor meer dan den onverzadelijken lust naar Roman-lectuur te verzadigen, voorzeker tot zulken arbeid is ieder niet berekend. - Dit een en ander zij nogtans niet aangevoerd tot verkleining van de lofwaardige bedoeling en poging der bovenstaande Schrijvers, die deswege (dit stemmen wij der Redactie gaarne toe) bij den aanvang op eene toegevende oordeelvelling aanspraak hebben. Rec. wil van hunnen arbeid een kort verslag geven;

{==348==} {>>pagina-aanduiding<<}
niet om elk stuk breedvoerig te beoordeelen, hetwelk hem noch noodig noch nuttig schijnt, veel min om hen tegen elkander naauwkeurig op te wegen, hetwelk partijdig zou kunnen schijnen; maar om kortelijk te vermelden, wat men hier vinden kan, en hier of daar zijne gedachten met een enkel woord op te geven.
Het eerste hier voorkomende Verhaal is agnes palm, of het innemen van den Briel, hetwelk hier niet beteekent eene heldin, die bij deze gebeurtenis eene belangrijke rol speelt, maar een edeldenkend en der Hervorming in stilte toegedaan meisje, daardoor van het oogenblikkelijk dreigende gevaar van de gedwongene kloostergelofte af te leggen verlost, met haren geliefde vereenigd, en tevens haren vader en oudsten broeder van den marteldood gered ziende. - Wij doen hulde aan de waardige Schrijfster, Mejufvrouw moens, die dus te regt toont te meenen, dat onze Vaderlandsche Geschiedenis belangrijke stof tot een romantisch Verhaal oplevert, en die hiertoe zelve, nog in hare klimmende jaren, wil medewerken.
Hierop volgt een Verhaal van den niet minder vaderlandlievenden en vaderlandsch werkzamen warnsinck, getiteld: Hendrik, of de misdadiger uit valsche schaamte; een Tafereel uit de Geschiedenis der Lijfstraffelijke Regtspleging. Het is, naar des Schrijvers verzekering, geheel op waarheid gegrond, en slechts hier en daar in bijzaken met dichterlijke vrijheid voorgesteld, en komt kortelijk hierop neder: Hendrik, eerst een onbesproken man, geraakt, door de pronk- en praalzucht zijner geliefde vrouw, hoe langer hoe dieper in schulden, maar wordt door valsche schaamte, of eigenlijk door verkeerde liefde voor haar, wederhouden van haar dit ernstig onder het oog, en eene vermindering van uitgaven met vasten wil tot stand te brengen. Door den uitersten nood gedrongen, om zich uit de verlegenheid te redden, pleegt hij eindelijk de schandelijkste oneerlijkheid in zijn ambt, maar wordt alras ontdekt, en ontvangt de verdiende straf; doch ondervindt nu, in zijne gevangenschap, den verbeterenden invloed van de Godsdienst, en na ontslag vindt hij, door hulp van eenige menschenvrienden, in een ander werelddeel, een eerlijk en gelukkig bestaan. - Het geheele Verhaal is belangrijk en belangwekkend, en verdient om de zeer nuttige strekking gelezen te worden. Al gevoelden wij, gelijk de Schrijver

{==349==} {>>pagina-aanduiding<<}
(bl. 72) zegt, ‘lust om hem aan te wijzen, hoe hij niet had behooren te schrijven,’ dan zouden wij ons echter thans hiervan onthouden; niet omdat wij bang zijn voor zijne ‘zelfverdediging, waartoe hij het regt bij elke vervolging aan zich behoudt,’ want wij gruwen er van, den achtingwaardigen Man te vervolgen; maar omdat hij zich aldra tot zijne ‘lieve Lezeressen’ wendt, die ‘zijn verhaal zullen wenschen te vernemen,’ en, gelijk wij het tot hare stichting gaarne aanprijzen, wij ook aan haar het oordeel liever laten verblijven. Over het moralizeren, aan het begin en het slot, waarop wij in eenen Roman of een romantisch Tafereel misschien eenige bedenking zouden hebben, willen wij, om het belangrijke daarvan, bij dit in de hoofdzaak ware Verhaal, ook geen aanmerking maken, maar hetzelve der ernstige overweging aanbevelen.
Het derde stuk is van Mejufvrouw fr. herbig, en getiteld: De edele Hollandsche Jonkvrouw, een geschiedkundig Tafereel, namelijk uit de laatste helft der 15de Eeuw, en volgens bl. 112 voornamelijk ten doel hebbende ‘eenig denkbeeld te geven van de zeden en gewoonten van dien tijd.’ De hoofdpersonen zijn Graaf jan van egmond en zijne zuster margaretha, die door hare zachte zeden, vredelievendheid, godsdienstigheid en weldadigheid den bovengenoemden eernaam verdient. Deze personen, zoo wel als de zeden en gebruiken, en zelfs sommige vermelde gebeurtenissen, zoo als de verrassing van Dordrecht door de Kabeljaauwschen, zijn meest uit de Geschiedenis genomen, al is dan ook het geheel met eenige verdichting opgesierd. Het laat zich als zoodanig met genoegen lezen; en tot geruststelling van de lezende Jonkvrouwen mogen wij er bijvoegen, alles loopt goed, en (want dit behoort er immers bij) met het gelukkige huwelijk der adellijke Jonkvrouwe af. Alleen komt het Rec. voor, dat de personen wel eens niet natuurlijk genoeg, maar te veel boekentaal, en misschien ook niet overal genoeg in den geest van die eeuw spreken: maar dit laatste is ook niet gemakkelijk te bereiken.
In het vierde stuk, waarvan Schrijver is de Heer robidé van der aa, vindt men een Verhaal van jakob moons, zijne betrekkingen en lotgevallen, zoo in als buiten Europa, denkelijk geheel verdicht, maar voorgesteld in de form van stukken en bescheiden, door dien man eigenhandig opge-
{==350==} {>>pagina-aanduiding<<}
steld, en, bij deszelfs vertrek naar Batavia, ten kantore van iemand te Amsterdam nedergelegd, en na beider overlijden door den Heer robidé van der aa aan het licht gebragt. Het zijn, onder verschillende rubrieken, onderscheidene tooneelen, meestal uit het huiselijk leven, waarvan het niet wel mogelijk is, zonder te groote uitvoerigheid, die den lezer ook de nieuwheid te veel benemen zou, een nader verslag te geven. Het is over 't geheel onderhoudend geschreven; en wie vermaak schept in het romaneske, in het treurige, in het onwaarschijnlijke zelfs in zulke soort van geschriften, die zal hier voldoening vinden. Rec. echter voor zich zou meenen, dat het te hoog boven het eenvoudig natuurlijke en waarschijnlijke opgewondene van dezelve, hoe streelend het ook voor sommigen en voor een oogenblik zijn kan, nogtans voor de wezenlijke waarde en nuttigheid niet het verkieslijkste is.
De Schrijver van het laatste stuk in dit Magazijn is de Heer christemeijer. De titel: Ontmoetingen op eene Winterreis, schijnt ons wat ruim gesteld, want het is niets anders dan een togtje op schaatsen, van Harderwijk naar Amsterdam en terug, waarop de ontmoetingen weinig zijn; en de hoofdzaak van het stuk, dat een waar Geschiedverhaal genoemd wordt, is de merkwaardige redding van eenen vriend des Schrijvers, die op den terugtogt door nevel en duisternis overvallen werd: als zoodanig wekt het belangstelling, en is met natuurlijke levendigheid verhaald. De Schrijver besluit hetzelve met eene korte overbrenging van dit geval op het zedelijk leven en de lotgevallen der menschen, die wel niet geheel van te groote kunstigheid vrij te spreken, maar echter ernstig en treffend is. Bij ééne plaats van dezelve zij Rec. eene kleine aanmerking en uitweiding geoorloofd! Hij stemt wel met den Schrijver in, als hij zegt: ‘Waar gij, in de verschrikkelijkste eenzaamheid, van alle menschelijke hulp en troost verlaten zijt, houdt God over u de wacht. Doe als mijn vriend in het verhaal, klem u vast aan Zijne genade!’ maar niet zoo onbepaald, wanneer hij er op laat volgen: ‘Al zijt gij dan ook honderdmaal, door eigen schuld en mangel aan beradenheid, gekomen, waar gij zijt, - Hij zal wel redding beschikken.’ Voorzeker, Gods oneindige genade ontfermt zich ook over den schuldigsten en onberadensten, die in den nood, met waren ootmoed en vertrouwen, tot haar de toevlugt

{==351==} {>>pagina-aanduiding<<}
neemt, en kan ook den zoodanigen uitkomst schenken; maar zou men zich zoo onbepaald, als hier schijnt te kennen gegeven te worden, mogen beloven, dat God altijd redding uit die onheilen zal beschikken, welke natuurlijke gevolgen zijn van eigene schuld en mangel aan beradenheid, en dit bij menigvuldige herhaling van dat schuldige en onberadene? Dit zij hier te meer opgemerkt, omdat het verhaalde geval, hoe goed het ook uitliep, voor een gedeelte juist hierdoor veroorzaakt werd, dat de man (zoo als uit vergelijking van alles blijkt) den togt te laat had opgenomen! en dit had bij de zedelijke overbrenging misschien meer in aanmerking moeten genomen zijn. Men wachte zich toch, (en het is met dezen wensch, dat wij besluiten) in de beschrijving of zedelijke aanwending van ware of verdichte verhalen, voor alle zulke romantische of romaneske overdrijving, die voor de ware rust des gemoeds, welke in de wezenlijke wereld zoo noodig is, schadelijk zijn kan!





Onbezwekene Gehechtheid en Trouw, of de edele Negerslaaf, eene merkwaardige Geschiedenis uit den Opstand der Zwarten op St. Domingo. Gevolgd door een kort Overzigt van St. Domingo en deszelfs Geschiedenis. Te 's Gravenhage, bij A. Kloots. 1833. In gr. 8vo. f 2-40.

Het leveren van uitgewerkte Tafereelen, uit de Geschiedenis geput, met wél aangevoerde aanmerkingen en lessen doorvlochten, kan zijne nuttigheid hebben, zoo ter bevordering van edele beginselen, als ter opwekking der zucht, om met eenig gedeelte der Geschiedenis meer van nabij bekend te worden, en van die kennis pragmatisch gebruik te maken. Tot deze soort van Tafereelen moet het voor ons liggend Verhaal behooren, dat, gelijk ons de Voorrede des ongenoemden Vertalers leert, oorspronkelijk in het Fransch, door den Heer picquenard, onder den titel van Adonis, ou le bon Nègre, geschreven is, die aan het slot er van (bl. 180) zegt, met de hoofdpersonen in Virginië kennis gemaakt, en deze hunne lotgevallen aldaar uit hunnen mond vernomen te hebben.
Wij willen den Lezer den hoofdinhoud dezer Geschiedenis opgeven, en daarna ons oordeel over het werkje la ten volgen.

{==352==} {>>pagina-aanduiding<<}

Toen de geduchte opstand der Negers op St. Domingo ten jare 1791 uitbarstte, bewoonde de planter d' herouville, met gade en kinderen, eene kleine plantaadje niet ver van Kaap St. François. Zijn slavenopziener was een jonge Neger, adonis genaamd, de hoofdpersoon van dit verhaal. Bij de ontvangst der tijding, dat de Zwarten alle Blanken wilden uitroeijen, gaf zijn meester hem in last, diens gade en kroost naar Kaapstad te geleiden; doch de getrouwe Neger smeekte hem, niet genoodzaakt te worden hem in den nood te verlaten, en de familie bereikte die wijkplaats zonder zijn geleide. Ras echter werden ook meester en slaaf gescheiden, daar de eerste zijne plantaadje door het onmenschelijke Negerhoofd biassou overvallen zag, en naar diens zoogenaamd hoofdkwartier gesleept werd. In de hoop nogtans van partij van zijne bekwaamheden te zullen trekken, spaarde men zijn leven, en schonk hem adonis terug, die hem tot moed en beradenheid aanspoorde, en, toen zijn meester bekende, dat de smart over langere scheiding van zijne dierbaren hem in het graf zoude slepen, zich plegtig verbond, hem binnen eene maand tijds met hen te zullen vereenigen.
Op middelen peinzende, om deze belofte te vervullen, geraakte hij in kennis met de schoone Negerin zerbine, gunstelinge van het zwarte monster, en ontstak, zijns ondanks, eene brandende liefdedrift in haar hart. Toevallig ontdekt hebbende, dat niets aan adonis meer vreugde kon schenken, dan zijnen meester met de zijnen hereenigd te zien, verwerft zij de gunst, dat een Officier werd afgezonden, om Mevrouw d' herouville en hare kinderen derwaarts over te brengen. Dan deze was, uit billijke vrees, niet tot medegaan te bewegen, en biassou beval nu adonis dien last te volbrengen. Na doodsgevaren te hebben uitgestaan, haalt hij zijne meesteresse over om hem te volgen; doch, wilden zij veilig zijn, dan moest zij en hare kinderen, door middel eener zwarte verwstof, door haren getrouwen slaaf bereid, de Negerkleur aannemen. Door zijn schrander beleid verkrijgen de vlugtelingen vervolgens paarden en geleislaven, en komen in het kamp van biassou aan, wiens magt door inwendige opstanden, honger, en behaalde voordeelen der Blanken, zeer verzwakt was. Na een vreeselijk tafereel der martelingen beschouwd te hebben, die de Zwarten den Blanken deden ondergaan, zien

{==353==} {>>pagina-aanduiding<<}
wij een schijnheilig gedrogt, den Monnik philippus, ten tooneele treden, die, weldra tot Groot-aalmoezenier des zwarten legers benoemd, er een' onbepaalden invloed uitoefende. Deze, in snoode begeerte tot Mevrouw d' herouville ontvlamd, wendt alles aan, om haren echtgenoot te verwijderen, die zich argeloos naar San Miguel zou hebben laten zenden, zoo niet weder adonis, door zerbine gewaarschuwd, hem van zijn gevaar verwittigd had. De gevaarlijke Monnik raakt wel van kant, na door de Blanken in een' veldslag te zijn gevangen genomen; doch daarmede hielden de lagen niet op, die men d' herouville legde, naardien eenige Negers, vroeger door philippus tegen hem opgehitst, op zijn leven toelegden. Adonis wist nu geen middel ter redding uit te denken, dan door eindelijk zerbine's liefde met wedermin te beantwoorden, en haar geheel aan de belangen der ongelukkige familie te verbinden, die zij dan ook tot ontvlugting gelegenheid en hulpmiddelen geeft en op de vlugt vergezelt. Na aan velerlei aanvallen en ang en te zijn blootgesteld geweest, en bijna wonderdadig aan de levensgevaren van woedende vervolging en versmorenden dorst te zijn ontkomen, verbiedt d' herouville zijnen redder, hem langer meester te noemen, maar wil den vriendennaam tusschen hen gewisseld hebben. Nog is het einde van 's mans rampen niet. Eerst aan de wantrouwende en verguizende behandeling eens laaghartigen planters blootgesteld, daarna op den voorgenomen' overtogt naar Philadelphia door Zeeroovers overvallen, ziet hij zich adonis en zerbine door dezen ontvoeren, om als slaven verkocht te worden. De aan wanhoop grenzende smart des ongelukkigen mans doet hem zijn hart jegens een' passagier lucht geven, die het beknopt verslag zijner rampen in het
Engelsch opstelt en den Kapitein behandigt. Nadat het schip te Norfolk is binnengeloopen, wordt aldaar door den Kolonel wilson, Militair Kommandant der Provincie, eene inzameling ten voordeele der plantersfamilie geopend, die weldra 15,000 livres beloopt. Onder vele andere bewijzen van belangstelling behoort ook, dat wilson eene fraaije landhoeve met alwat daartoe behoorde aankoopt, d' herouville derwaarts leidt, en hem daarmede als met zijn' eigendom geluk wenscht; terwijl, na verloop van acht dagen, zijne vreugde door de aankomst van adonis en zerbine bekroond werd, die

{==354==} {>>pagina-aanduiding<<}
door list hunne vrijheid onder de Zeeroovers hadden bewaard, behouden te Providence aangekomen, en aldaar, door tusschenkomst van wilson, aan eenen Amerikaanschen Kapitein overgeleverd waren. Weldra werd hun huwelijk plegtig voltrokken, en gingen zij bij hunnen voormaligen meester inwonen, die den eigendom der hoeve alleen onder de voorwaarde aannam, dat ze hem en adonis gemeenschappelijk behooren zoude. - ‘Al deze goede lieden,’ dus eindigt het verhaal, ‘leefden aldaar, te midden van den vrede, beveiligd tegen behoeften [?], en vereenigd door de zachte banden der vriendschap, der openhartigheid en der dankbaarheid.’
Men bespeurt, dat deze afloop, gelijk veel in den vroegeren loop des verhaals, vrij romanesk is; volstrekt onwaarschijnlijk willen wij het echter niet noemen. Het boek is onderhoudend geschreven, en, ter afwisseling van het meer historiéle, met vele zedekundige gesprekken en aanmerkingen doorvlochten, die wel wat Fransch-wijsgeerig van tint, echter niet verwerpelijk zijn. De Vertaler heeft den Schrijver, in dit opzigt, op verscheidene plaatsen goed te regt gewezen. Het kiesch gevoel des Nederlanders had liever de favorite van een bloeddorstig Negerhoofd, die eenen slaaf door hare hartstogtelijkheid tot wederliefde dwingt, minder hoog opgevijzeld en onder die gelukkige goede lieden geteld gezien, dan hier met zerbine het geval is; maar onder de Negers en de Franschen (al sterft daar soms eene Actrice par excès de vertu) ziet men doorgaans zoo naauw niet!
Den Vertaler danken wij ook de vrij uitvoerige schets van St. Domingo en deszelfs Geschiedenis, uit goede bronnen geput en aan het slot van dit werkje geplaatst. Kleine aanmerkingen op min gelukkig overgebragte woorden, b.v. kieschheid harer zintuigen, voor teederheid of fijnheid (délicatesse), bl. 39, benemen niets aan de betrekkelijke waarde, welke wij het werkje gaarne toegekend willen hebben, zonder daarom in het groote vraagstuk nopens de slaven-emancipatie, waarover in de Voorrede geredekaveld wordt, beslissende uitspraak te doen.





Licht en Duisternis. Een tweetal Verhalen, uit den aan-
{==355==} {>>pagina-aanduiding<<}
vang en het einde der zestiende Eeuw. Door Jan Floris van Tetterode. Te Amsterdam, bij G.J.A. Beijerinck. 1833. In gr. 8vo. VIII en 312 bl. f 3-40.

Zoo wel de vinding, als de stijl, en inzonderheid de heilzame strekking, hebben ons, in deze Verhalen van den zich noemenden van tetterode, in het algemeen zeer bevallen. Uit een aesthetisch oogpunt het hier voorhanden zijnde beschouwende, zouden wij aan het tweede Verhaal (Johanna, of het Heksenproces, een tafereel uit het jaar 1521) de voorkeur geven boven het eerste: Graaf Renneberg, of Groningen verraden.
In dat eerste Verhaal schijnt ons hier en daar tegen de waarschijnlijkheid gezondigd te zijn bij de schildering der karakters en de mededeeling der bepeinzingen en gesprekken van de voornaamste personen. Schoon er, vooral in Groningen, te dien tijde meer verdraagzaamheid heerschte, dan men wel doorgaans denkt, getuige dit b.v. de Geschiedenis der Broederenkerk te Groningen, door Prof. hofstede de groot, vergeleken met westendorp's Bijzonderheden uit de Geschiedenis der Hervorming in de Provincie Groningen; zoo wordt die verdraagzaamheid hier toch breeder uitgemeten, dan zij, naar de toen nog algemeene begrippen, zich uitstrekken konde, ja zelfs dan zij nog tot heden zich heeft kunnen ontwikkelen. Wij vinden hier b.v. eenen Jood, die het zijner dochter niet ten kwade zou duiden, al omhelsde zij het Christendom; maar zoo iets zou in de karakterschildering van eenen Jood, zelfs uit den tegenwoordigen tijd, weinig voegen. De bedenkingen der Jodin Mirjam, uit het Oude Verbond ontleend, zonder beroep op overlevering en Talmud, zonder beroep zelfs op de Joodsche stelling, dat de Messias, volgens Ezechiël 40 en vervolgens, eerst komen moet, als de derde tempel gebouwd wordt of is, en zonder aanmerking, dat Jezus, gelijk sommige Israëliten ten onregte beweren, vroeger geleefd hebbe, dan onze Evangeliën melden, kortom zonder eenigen zweem van echt Judaïsmus: deze bedenkingen zijn geenszins de tegenwerpingen eener welonderwezene Jodin (hetgeen al weder eene zeldzaamheid is). Geen wonder derhalve, dat die Jodin zoo gemakkelijk overtuigd wordt. Wat de verdraagzaamheid betreft, die vele Roomschgezinden jegens de Her-
{==356==} {>>pagina-aanduiding<<}
vormden hier uitoefenen, daarin kunnen wij berusten, omdat die Roomschgezinden, schoon nog in vele punten aan de leer hunner Kerk gehecht, in grondbeginsel reeds hadden opgehouden
Roomsch te zijn. De verdraagzaamheid van vele Hervormden, en hun gematigd oordeel over andersdenkenden, laat zich, ja, verdedigen; maar niet zóó, of vooral op het punt van zalig worden, hetgeen iets anders is, dan de louter burgerlijke verdraagzaamheid, denken zij ons te ruim, dan dat wij dit met den geest diens tijds, ook bij de meest verlichten, zouden kunnen vereffenen. Intusschen erkennen wij, dat het moeijelijk is, het voor en tegen, omtrent het bestaan dier onbekrompenheid van geloofsbegrippen, en de grenzen der godsdienstige verdraagzaamheid bij de gematigdsten uit dien tijd, met juistheid te bepalen. Vreemd klonk het ons ook, dat Anna (bl. 43) het bij sommige Christenen als eene gewoonte voorstelt, de Christelijke Zedeleer van de Geschiedenis des Christendoms af te scheiden. Sedert eenige jaren is zulks in Duitschland bij velen het geval; maar in de 16de eeuw? Neen! toen kende men die afscheiding van leer en geschiedenis niet, en, in plaats van tot dat neologisch uiterste te vervallen, hechtte men veeleer te sterk aan de Dogmatiek.
Bij den aanvang onzer beoordeeling betuigden wij, dat het tweede Verhaal ons meer behaagde; maar ook dáár schijnt ons die Duitsche Kolonel te Schoonhoven wat al te nieuwerwetsch en op de manier van kotzebue geteekend. Evenwel mogen wij gaarne lijden, dat anderen er anders over denken, en over 't geheel gevalt ons het werk gelijk het is, vooral om de nuttige strekking. Wij wenschen het dus in veler handen, en hopen, dat de geëerde Schrijver ons de gemaakte aanmerkingen ten goede zal houden.


Napoleon en Laura, of het schoone Meisje van Orgon; benevens: een bloemkransje uit waarheid en dichting geschakeerd. Uit het Hoogduitsch. Te Amsterdam, bij J. Guykens. In gr. 8vo. 315 Bl. f 2-90.

Niettegenstaande de verontschuldiging van den Vertaler over den titel, houden wij denzelven voor eene speculatie met

{==357==} {>>pagina-aanduiding<<}
den naam napoleon, daar de gewezen Keizer slechts van het eerste hier voorkomende verhaal de held is. Laura, of het schoone Meisje van Orgon, is eigenlijk de weduwe van eenen krijgsman, die, met geweld tot de militaire dienst gedwongen, in den slag bij Lutzen gesneuveld is. Ook haar broeder stierf op den terugtogt uit Rusland. Laura is voornemens, zich op den vernederden dwingeland te wreken, en wil hem op zijne doorreis naar Elba dooden; maar, op het gezigt van den gewezen Keizer door medelijden getroffen, wordt zij de redster van zijn leven, nu een oproerig en tegen hem vijandig gemeen gereed is hem te vermoorden. - Dit verhaal beviel ons niet zeer, wegens deszelfs onwaarschijnlijkheid en het onnatuurlijke van deszelfs afloop.
In Het Pharospel vermoordt een speler zijnen vriend, zet zelfs zijne vrouw op het spel, en geeft haar prijs aan eenen medeminnaar. Eindelijk brengt hij zijne beide kinderen tot den zelfmoord, en sterft, bij de ontdekking, van schrik; inderdaad een huiveringwekkend tafereel der verschrikkelijke gevolgen van het spel, hetwelk echter de nieuwsgierigheid tot aan het einde toe gespannen houdt, en in zijne soort schoon te noemen is.
Vrouwelijke Geestdrijverij, of het Bloedbad te Warschau, schildert den haat en de woede, voor welke zelfs eene vrouw vatbaar is, ten gevolge van geestdrijverij. Wij vinden het voorbeeld der Poolsche kathinka, welke tot herovering der vrijheid van haar vaderland haar bloed stort en haar leven opoffert, niet zeer gelukkig gekozen. Anderen, die de zaak beschouwen uit een oogpunt, hetwelk van dat des Schrijvers verschilt, zullen aan hetgeen hier geestdrijverij genoemd wordt den naam van geestdrift geven, en haar vereeren, als eene martelares voor de vrijheid. Dat echter Graaf joseph, haar echtgenoot, zich, na haren heldendood, in het bezit van eene gade, die wat zachter van aard was, gelukkiger gevoelt, kunnen wij ons, behoudens alle respect voor eene jeanne d' orleans, kenau hasselaar en dergelijke Amazonen, zeer wel verbeelden.
Het Gevoel van Pligt leert ons een meisje kennen, hetwelk uit gevoel van pligt de zwaarste opofferingen doet, eenen beminnelijken jongeling van zijn aan haar gegeven woord ontslaat, uit liefde voor haren vader eenen bejaarden

{==358==} {>>pagina-aanduiding<<}
man huwt, en zich door de zwaarste rampen niet laat afschrikken, om jegens haren echtgenoot en vader alle die pligten te vervullen, welke het tegenspoedig lot van beiden kunnen verzachten. ‘Het is waar, somwijlen deed zij, in stille onderwerping, en in sombere gedachten verdiept, ook wel eens stille vragen aan de Voorzienigheid: waarom haar, juist haar hier op aarde, de schoonste rozen des levens waren ontzegd gebleven, en waarom zij, uitgesloten van het geluk, dat bij een vrouwelijk gemoed het schoonste geacht wordt, van het genot eener door teedere banden geheiligde huishouding, treurig en alleen haren eenzamen weg moest bewandelen tot aan het graf? - Haar boezem, die zich vaak zoo onbevredigd gevoelde, slaakte dan wel eens diepe zuchten, terwijl hare tranen vloten. Dan echter drong, als gulden maneschijn, die een' in den nacht gehulden beemd bestraalt, de heldere glans eener hoogere gemoedsrust weder in haren zwaarmoedig omnevelden zin, en het kwam haar voor, als fluisterde eene stem, die van boven scheen te komen, haar in de ooren: Eens zult gij het antwoord op uwe vragen hooren, en het zal uw hart met zaligheid vervullen. Want God leidt immers zijne liefste kinderen op den weg der beproeving, om, door lijden gelouterd, zich waardig voor te bereiden tot een beter leven. En u was Hij immers boven alles gunstig, want hij schonk u kracht, om moedig en met onwankelbare standvastigheid door een gevoel geleid te worden, dat niemand zinken laat, en dat ook in het grievendst verdriet den mensch door het uitzigt op eene blijde eeuwigheid ondersteunt. Het was het gevoel van pligt. - Wel een ieder, dien het tot aan het einde leidt!’
Zoo zijn dan de hier voorkomende verhalen van verschillende waarde. Maar dit laatste, waaruit wij dan ook het liefste iets tot eene proeve mededeelden, doet ons vooral wenschen, dat deze bundel gunstig moge ontvangen worden door ons lezend publiek.





Cosmos de Medicis, of de gestrafte Broedermoord; Treurspel. Door M. Westerman. Te Amsterdam, bij M. Westerman en Zoon en C. van Hulst. 1834. In kl. 8vo. 93 bl. f : - 60.


{==359==} {>>pagina-aanduiding<<}

Met de gunstigste verwachting namen wij dit Treurspel in handen. De naam des vervaardigers scheen ons reeds de voortreffelijkheid van zijn werk te waarborgen; en het was ons eene wezenlijke teleurstelling, toen wij meer en meer bemerkten, in ons voordeelig vermoeden te hebben gedwaald. De Cosmos de Medicis behaagt ons noch in vinding, noch in bewerking. Op beide punten zullen wij ons oordeel zoo kort en bondig mogelijk zoeken te staven.
Het stuk bestaat uit drie bedrijven. De inhoud is deze. Cosmos de Medicis, Groothertog van Toskanen, heeft twee zonen, Johannes en Garcias. De eerste heeft Conti, de tweede den snooden Strozzi tot vertrouweling. Julia de Urbino, wier vertrouwde zekere Elvira is, was door haren vader aan den Erfprins Johannes verloofd, en nu in het Paleis van Cosmos tegenwoordig, (alwaar dan ook het stuk speelt) ten einde door Johannes naar het altaar geleid te worden. Garcias, buitendien reeds afgunstig op zijnen broeder, was op de bruid van denzelven verliefd geworden. Dit en zijnen haat tegen Johannes belijdt hij aan Strozzi, die, door kwalijk onderdrukten familiehaat gedreven, het Huis der Medicis in het verderf wil storten, uit voorzigtigheid eerst de drift van Garcias poogt te matigen, maar weldra hem vrij kunstmatig nog meer op zijnen broeder verbittert, en hem zelfs tot rijksoverweldiging aanspoort. Nu treedt Johannes met zijnen vertrouweling op. Er volgt een gesprek tusschen de beide broeders, waaruit de vredelievendheid van Johannes en de wrok van Garcias blijkt, en vervolgens treedt ook Julia met hare vertrouwde op. Garcias laat vrij duidelijk en overluid (zoodat de bruidegom Johannes en die drie vertrouwden, die overal als luistervinken bij staan, het hooren kunnen) bemerken, dat hij Julia bemint; maar Johannes schijnt den zin der woorden, die na al het voorgevallene geenszins raadselachtig was, niet te begrijpen. Na vertrek van Garcias en Strozzi blijven de overigen op het tooneel, namelijk twee vertrouwden,
als overtollige wezens, en Johannes en Julia, om te spreken over de drift van Garcias. Johannes vertrekt met Conti; Julia blijft over met Elvira, en laat haar bemerken, dat zij op Garcias verliefd is. Tot dusverre gaat het eerste bedrijf. Met het tweede doet Cosmos zijne bril-
{==360==} {>>pagina-aanduiding<<}
lante entrée; spreekt zijne twee zonen toe, laat bemerken, dat hij hunne verwijdering bespeurd heeft, en verzoent Garcias opregtelijk met Johannes. Deze beiden, alleen gelaten, vliegen elkander, na eenige woordenwisseling, in de armen. Doch nu verschijnt Strozzi, en na het vertrek van Johannes doet deze de moeijelijk onderdrukte liefde van Garcias herleven, die dan ook na het aftreden van Strozzi, in tegenwoordigheid van Elvira, ronduit zijne misdadige liefde aan Julia belijdt, schoon hij kort te voren gezworen had van alle verkeerde wenschen afstand te doen. Julia neemt de zaak nog al niet zeer euvel op. Johannes keert nu weder terug, om Julia naar het feest te geleiden. Garcias houdt eene korte en wanhopige alleenspraak; maar Strozzi komt hem moed inboezemen. Op aannadering en aanmaning van Cosmos gaat Garcias zijnen broeder volgen, doch vertrekt in verwarring, en weldra komen Julia, Elvira en gevolg wanhopig terug: want daar is Johannes door iemand vermoord. Garcias komt verwilderd op het tooneel, dat door Cosmos reeds verlaten was, en besluit het tweede bedrijf met de, na 't vertrek der Prinses en der haren uitgesprokene, woorden:

Versmaad, te leur gesteld (!)... een schrik van 't hofgezin, 
Bevlekt met broederbloed!... o Aarde! zwelg mij in! 


In het derde bedrijf belijdt Julia aan Elvira, eene soort van wroeging te gevoelen, omdat zij de onschuldige oorzaak van dien moord is, doch laat tevens bespeuren, dat zij den dader niet heeft gezien, schoon zij vreest, dat het Garcias is. Ook Elvira schijnt niet regt uit hare oogen te hebben gekeken. Cosmos treedt op met Conti. Het lijk van Johannes wordt op eene rustbaar binnengedragen. Conti verhaalt, dat Strozzi zichzelven heeft omgebragt, zonder Garcias te beschuldigen; maar Cosmos houdt toch Garcias voor verdacht. Als hij dan ook met dezen bij het lijk van Johannes alleen is, brengt hij hem tot de bekentenis, dat hij de bruid heeft trachten te ontvoeren, maar dat Johannes juist weder aansnelde, en hij nu, daar Strozzi den buit verweerde, tot verdediging van dezen, zijnen broeder vermoord heeft; waaruit dus blijkt, dat de zelfmoord van Strozzi slechts bij overhaasting geschied is, want hij had kunnen vlugten; maar ook dit behoefde hij zelfs niet, want niemand beschuldigde

{==361==} {>>pagina-aanduiding<<}
hem. Doch dan zouden er zoo weinig personen gesneuveld zijn. Tres faciunt collegium. Na den broedermoord van Garcias en den zelfmoord van Strozzi, moet er nog een vader zijn, die zijnen eenig overgebleven' zoon, en wel op het tooneel, vermoordt, en dat in koelen bloede! Cosmos geeft aan Garcias tijd om te biechten, verzoent zich met zijnen zoon, maar is het met dezen eens, dat bloed bloed vordert; en nadat wij Julia, in hoogvliegenden onzin, eenige sentimentele wartaal hebben hooren uiten, komt de met de Kerk verzoende Garcias terug. Zijn vader doorsteekt hem, in alle bedaardheid, op het tooneel (*), en antwoordt op de vraag van Julia, die de lijken der beide broeders daar voor zich ziet liggen: Ach! wat hebt gij gedaan? met zeer onnatuurlijke zelfvoldoening: Mijn' laatsten pligt volbragt.
Deze eenvoudige schets van den inhoud zal, vertrouwen wij, genoeg zijn tot regtvaardiging van onze afkeuring der vinding. Wij voegen er echter nog het volgende nevens. Het verhaal dezer gebeurtenis, gelijk hooft dezelve te boek stelde, is, onzes inziens, meer geschikt voor eene tragischdichterlijke behandeling, dan de wijze, waarop de Heer westerman het noodlottig voorval, in zijn Treurspel, heeft voorgesteld. ‘De Hartógh, doende eenen keer,’ zegt hooft, ‘om de zeekant zijner heerlijkije te bezichtigen, voerde, nevens zijn' gemaalin en hófstaat, deze jongelingen (Johan en Garsia) meê; die, uit ongelijkheidt van zinnen, en kindschen naarijver, bittren haat op elkanderen gevat hadden. Alhier nu, ter jaght gereden, en afgedwaalt van den hóóp, vliegen zij zich onderling aan; ende, na eenige vuistslagen over en weder, trekt de jongste (Garsia) scherp; valt den óudtsten (Johan) op 't lijf; doorstóót hem: ende keert, (naa zulk een' daadt) schier zonder eenige ontsteltenis van gelaat, tot het gezelschap. Ten einde des jagens, als Johan niet te voorschijn, en de avondstondt aan quam, lóópt het gezin hem naaspeuren door 't bosch. Zij vinden het paardt zonder meester, en, bij 't vólgen der voetstap-
{==362==} {>>pagina-aanduiding<<}
pen, 't lijk tusschen de dóórnen liggen. Deze maare brengt men den vader; die, gissende wat 'er af was, zóó wrang een smart inkrópte, en beval de zaak te heelen, den dóóden, bij duister, in de naaste stad, en kamer aan de zijne te brengen, vóórts uit te stróóijen, dat, onder 't jaagen, zijn zoon, aangegreepen van een' scherpe koorts, met heftige pijnen, naauwlijx van de plaats, daar hem de schielijke ziekte aangekomen was, had kunnen vervoert worden.
Daar naa komt hij, zonder kennisdraagers, in de kamer; vórdert Garsia alleen, ende vraaght hem naa zijnen broeder. Als d'ander, met een weêrspannige stoutheidt van tronij, het stuk lóóchende, gebiedt hij hem te genaaken, ende ontdekt het lijk: welx wonde (zóó men vertelt) midts de jegenwoordigheidt des dóódtslagers, begon te ontspringen. - Garsia, daar op, bekent de daadt, met voorwenden, dat Johan 't gevecht begonnen, ende hij, zonder dien af te maaken, geen bergen aan zijn eigen lijf gezien had. Maar Cosmo, die Johans inbórst kende, ziende den dólk, daar hij meê gegrieft was, nóch aan zijns broeders riem, rukt hem dien van 't lijf, en uit de scheede.’ (Hier volgen eenige zinsneden, door hooft aan Cosmos in den mond gelegd.) ‘Naa deeze woorden, en aanroeping Gódts, dat die 't werk beaangenaamen, en zijnen zoone de zonde vergeeven wilde, leidt hij bij den dóóden den levenden, ende drukt hem de zelfste dagg in 't hart.’ Bedriegen wij ons niet, dan bevat dit verhaal een aantal bijzonderheden, wier toepassing, bij de behandeling dezer rampzalige geschiedenis voor het Tooneel, vele gelegenheden aanbiedt tot meerdere afwisseling en handeling, dan wij in het Treurspel des Heeren westerman hebben aangetroffen, en waardoor het onderhavige stuk ongetwijfeld veel, bij de expositie, zou hebben gewonnen, zonder de drie bekende eenheden in het geringste te kort te doen. Terwijl wij, ten slotte, nog aanmerken, dat Johannes de Medicis, in zijn zeventiende jaar getreden, reeds tot Kardinaal verheven zijnde, in die betrekking niet voegzaam de beminde zijns broeders Garcias tot zijne bruid begeeren konde. De voorstelling eener
hopelooze liefde alleen had alzoo, in dit Treurspel, tot eene niet onbelangrijke episode aanleiding kunnen geven; terwijl tevens de historische waarheid ongeschonden bewaard was geworden.
Wat nu de bewerking betreft, deze is niet veel beter. Wij vinden, bij menigte stroeve regels, ongeoorloofde smeltingen,

{==363==} {>>pagina-aanduiding<<}
hinderlijk lang gebezigde korte lettergrepen, en onverstaanbare of ten minste duistere volzinnen. Tot bewijs van het eene en andere schrijven wij de volgende verzen af:
Bl. 6.	Zich aan mijn oog vertoonde; het onderdrukte vuur.
7.	Zoo drukte zij zich uit, laat af't te wederspreken.
8.	U roekloos 't storen van uws broeders echt vermeten.
9.	Als 
{== afbeelding 	==} {>>afbeelding<<}
    
 verdorde tak kwijn 
{== afbeelding 	==} {>>afbeelding<<}
    
, dien stam onwaard. Straft't denkbeeld om het bed mijns broeders te beklimmen.
	Wordt ruim door 't lot bedeeld, en door de liefde spillig.

De laatste regel is vooreerst niet zuiver geconstrueerd, en het hier en elders gebezigde spillig is te plat voor den Treurspelstijl.
12.	.... Ik met (lees bij of voor) mijn' broeder veinzen.
15.	Ons edel bloed verkwijne in 
{== afbeelding 	==} {>>afbeelding<<}
    
 ontaarden zoon,
	Maar 't blijft niet koel zoo 't door een' weekling wordt geboôn,
	Verbiedt mij 't lot, dat ik met glorie te regeren,
	'k Zal toch dat edel bloed door lafheid niet onteeren.

Al veranderen wij te in zal regeren, dan blijven die vier verzen echter onverstaanbaar.
29.	Denkt, schoon het erfregt één' tot heerschen slechts verbindt,
	[Dat] Het liefdrijk vaderhart toch beide vurig mint.

Die weglating van het koppelwoord dat is wel in den brievenstijl der kooplieden, maar niet in verzen gebruikelijk.
50.	Ach! laat voor 't minst mijn ziel in 't denkbeeld troost bekomen,
	Dat, zoo geen Staatsbelang uw keus waar' voorgekomen.
53.	'k Besef uw treurig lot; maar hoe ondraaglijk 't zij,
	Een edel hart als 't uw' moet fier zich zelf beseffen.
80.	Mij 't heil te schenken, 't geen 'k mijn' broeder had benijd.

Wij besparen den lezer de krachttaal van Garcias, bl. 78 en vervolgens, en de wartaal van Julia, bl. 86, 87 en 88. Er is toereikend aangetoond, dat dit Treur- of Moordspel ons Nationaal Tooneel tot weinig eere strekt.
De Heer westerman zegt in het Voorberigt: ‘Indien dit Stuk het geluk mag hebben eenen genoegzamen bijval

{==364==} {>>pagina-aanduiding<<}
te vinden, - moge het tevens als mijne laatste proeve in het vak der Treurspel-Poëzij beschouwd worden.’ Dit afscheid slechts voorwaardelijk, en, ook bij de vertooning, geen genoegzame bijval het stuk ten deel gevallen zijnde, houden wij den Dichter bij zijn woord, en wenschen opregtelijk, dat hij zichzelven zoo wel, als ons vaderlandsch Tooneel, nog eens eene glansrijke voldoening verschaffe!


De twee Vendéërs in Duitschland en Italië. Een Romantisch Tafereel door Ehrenreich. Uit het Hoogduitsch. Te Alkmaar, bij J.A.M.W. le Sage ten Broek. 1833. In gr. 8vo. 204 Bl. f 2-10.

Met groot genoegen heeft Recensent dezen onderhoudenden, leerzamen en uitmuntend geschrevenen Roman gelezen. Alleenlijk rees bij hem de bedenking op, of men het karakter van Karel van Malvais wel natuurlijk geteekend kan noemen. Indien hij een Duitscher ware, ja! dan liet het zich beter begrijpen; maar die schroomvalligheid, waardoor hij een jaar bemint, zonder aan zijne geliefde, die hij dagelijks sprak, iets van zijne neiging met woorden te openbaren; die sentimentele tint in zijn karakter, die hem vervoert van zijne beminde afstand te doen, omdat hij eenmaal in overijling haar ontrouw was geworden, schoon zij zelve daar niets van wist, en integendeel zijne verklaring, dat hij haar niet waardig langer was, haar diep ongelukkig maakte: neen! dat alles laat zich zoo van een' Franschman (en dat is een Vendéër toch ook) bijna niet denken. Intusschen verheugde het ons, dat alles zich tusschen Karel en zijne Emilie weder schikte, en wij moeten erkennen, dat deze verdichte geschiedenis in onderscheidene opzigten de heilzaamste wenken bevat, zonder ergens tot die dorheid te vervallen, welke anders aan de zoogenaamde zedekundige en godsdienstige Romans niet vreemd is, en dezelve doorgaans minder gezocht maakt bij het groote publiek.


Handboekje voor Patentpligtigen, enz. zamengesteld met toestemming van Z.E. den Heere Minister van Financiën, door een' der Ambtenaren bij dat Departement. In 's Gravenhage en te Amsterdam, bij de Gebr. van Cleef. 1833. In kl. 8vo. IV en 187 bl. f 1-30.

Dit Handboekje bevat de thans in werking zijnde Wetten en Verordeningen op het Regt van Patent, zoo volledig, dat niets ons schijnt vergeten te zijn; terwijl het achteraan gevoegde alphabetisch Register op eene gemakkelijke wijze bij het zoeken naar al de bepalingen omtrent het eene of andere vak of Artikel te regt helpt. Het geheel beantwoordt dus aan het oogmerk der uitgaaf, en verdient aanbeveling aan alle Patentpligtigen, die door de raadpleging van dit werkje, zonder veel moeite, zich voor onwillekeurige en hen toch beboetbaar makende dwalingen zullen leeren wachten.








{==365==} {>>pagina-aanduiding<<}

Boekbeschouwing.

De Eere der Nederlandsche Hervormde Kerk gehandhaafd tegen Ypey en Dermout, door Mr. C.M. van der Kemp. IIde Deel. Te Rotterdam, bij de Wed. van der Meer en Verbruggen. In gr. 8vo. VIII en 358 bl. f 2-90.

Bij de aankondiging en beoordeeling van het eerste Deel, in dit Tijdschrift voor Febr. 1831, heeft Rec. zijne gedachten over den aanleg en geest dezes werks van den Heer van der kemp gezegd. Veel van het aldaar aangemerkte is toepasselijk op het tweede Deel. Elke gelegenheid wordt namelijk aangegrepen, om hatelijke uitvallen tegen de achtingwaardige Schrijvers van de Geschiedenis der Nederlandsche Hervormde Kerk te doen, en deze mannen te beschuldigen op eene wijze, die hart en verstand des Tegenschrijvers weinig eere aandoet.
Het eerste Deel heeft drie Hoofdstukken; dit tweede begint dus met het vierde Hoofdstuk, waarin breedvoerig wordt gehandeld over het gedrag der Hervormde Geestelijkheid onder leicester. Dit onderzoek is gedeeltelijk van staatkundigen aard. Volgens ypey en dermout had men alhier, in benarden toestand, te veel van Engelands hulp verwacht, en in deze verwachting te veel toegegeven; Mr. van der kemp bepleit de zaak van elizabeth en leicester. Men zag dezen man opentlijk ten Avondmaal gaan en niet dan brandenden ijver tot vordering der Gereformeerde religie aassemen, - en de Christelijke liefde, die geen kwaad denkt, zegt de Advocaat, verbiedt huichelarij te onderstellen; zoo zij niet duidelijk blijkt uit daden, mag men haar niemand ten laste leggen. Maar nu, de daden des gunstelings van elizabeth? Van der kemp weet bijkans alles te plooijen en te

{==366==} {>>pagina-aanduiding<<}
vergoelijken. Hij beschuldigt ypey en dermout niet alleen van onnaauwkeurigheid, maar ook, de Christelijke liefde, die geen kwaad denkt, hier ter zijde stellende, van opzettelijke verdraaijing en leugen. Hij beroept zich op de gezagvolle(?) leer van kluit, die zegt, dat er van de zijde van leicester en van zijnen aanhang nog al wat ten voordeele gezegd kan worden, maar tevens, dat de Staten zelve, dieper indenkende den stap door hen gedaan met aan leicester zulke groote macht over zich te geven, die macht zachtelijk zochten in te palmen. De Schrijvers van de Gesch. der Ned. Herv. Kerk drukken zich aldus uit: Onbepaald was het vertrouwen, dat het Nederlandsche volk op den Graaf van leicester stelde, en onuitsprekelijk de genegenheid, welke hem de Hervormde Kerk toedroeg, alles goeds voor hare belangen verwachtende. Veel te hoog verhief zich de geestdrift der Nederlanders met den roem, dien zij den nieuwen Landvoogd toezwaaiden, en hij zelf door kunstiglijk uitgezochte vleijerijen wist te voeden. Het volk was blind, en zag dit alles niet door. Maar de Staten! deze waren wijzer..... Dan hunne magt hadden zij, als 't ware, verpand aan Engeland; en zij waren die, zoo niet geheel, ten minste ten deele kwijt. Van der kemp wil de tegenkanting tegen leicester voornamelijk aan de heerschzucht van oldenbarneveld toegeschreven hebben;
ofschoon hij bl. 28 toch moet bekennen, niet te willen goedkeuren al hetgeen er door leicester of onder zijn bewind verricht is, betuigende gaarne toe te stemmen, dat daartegen gegronde redenen van klachten konden worden voortgebracht. Mogt men dan geene misbruiken te keer gaan? Mogt niemand klagen over een slecht bestuur der geldmiddelen? De Schrijver zegt zelf, dat leicester de geldmiddelen des lands in handen had gesteld voornamelijk van eenen reingoud, zijnen gunsteling, op wien zeer veel te zeggen viel. Ja, hij betuigt, dat deze en de zijnen het oor en geloof

{==367==} {>>pagina-aanduiding<<}
van leicester hadden, en dat, toen reingoud, na leicester's afstand van het oppergebied, naar den vijand vertrok en te Brussel overleed in de gemeenschap der Hervormde Kerk, welke hij hier te lande vaarwel gezegd had, het ondubbelzinnig bleek, wie hij te voren geweest was - namelijk een huichelaar. En evenwel beschuldigt de man de voorstanders van de belangen des Vaderlands, dewijl hij naar den aard der liefde (?!) meent te mogen denken, dat leicester zich nimmer van zulk een persoon bediend of althans naar den raad der Staten gehoord zou hebben, indien hij niet in hen zijne tegenstrevers en kwaadwillende raadslieden had moeten bespeuren. Ook keurt hij het af, dat oldenbarneveld in zijne Remonstrantie bl. 10 zegt: ‘Reingoud, die zoo religieus was, dat hij noch knecht noch maagd in zijn huis wilde hebben, of zij moesten ten Avondmaal des Heeren gaan, gaat aan de Spaansche zijde en sterft aldaar Papist.’ Deze wijze van uitdrukking, schrijft van der kemp bl. 29 in eene noot, toont genoeg, dat oldenbarneveld onverschillig was omtrent de godsdienstigheid zijner dienstboden. Welk eene gevolgtrekking! Waarlijk, die anderen beschuldigt van partijdigheid, mogt zelf de onpartijdigheid wel wat beter in acht nemen. Volgens ypey en dermout veroorloofden vele Predikanten zich tegenkanting tegen de Regering, of toonden althans te weinig eerbieds voor de
burgerlijke Overheid; van der kemp wis, dat zij met bescheidenheid hunne grieven te kennen gaven en slechts betamelijken moed deden blijken. De verwarde omstandigheden dier tijden in aanmerking nemende, zal men zich geenszins verwonderen, dat sommigen, met eene goede meening zelfs, in hunnen ijver te verre gingen en door overdrijving de goede zaak benadeelden. Hieruit volgt echter niet, dat ypey en dermout, als Gereformeerde Leeraren en voorname Hoofden van de Nederl. Herv. Kerk, gelijk de Tegenschrijver beweert, verplicht waren, de eer hunner vooroverleden

{==368==} {>>pagina-aanduiding<<}
voorgangers op te houden, namelijk op zoodanige wijze, als Mr. van der kemp het zoekt te doen.
Het vijfde Hoofdstuk heeft tot opschrift: Over de eerste beroerders der Nederlandsche Hervormde Kerk. Als zoodanigen worden beschouwd hubert duifhuis, caspar coolhaas, herman herberts, cornelis wiggerts, clement martensz, cornelis meindertsz spruit, taco sibrandsz en d.v. coornhert. De Schrijver gaat van de stelling uit, dat de genen, die zich den naam van hervormden gaven en daarvoor gehouden wilden worden, geene vrijheid meer hadden, om, na het vestigen der Hervorming, onder dien naam zulke leer te prediken en zulke kerkorde te gebruiken en te volgen, als zij, ieder voor zich, overeenkomstig Gods Woord rekenden. De Formulieren van Eenigheid zouden dus staande vormen zijn, waarvan nooit iemand mag afwijken, al blijkt bij kalmer onderzoek ten duidelijkste, dat de opstellers, die in dagen van verwarring leefden, geenszins boven menschelijke feilbaarheid verheven waren. Doch zoo doende huldigt men, gelijk weleens werd aangemerkt, een' papieren Paus, en wijkt inderdaad af van het beginsel der Hervorming. Op welken grond van der kemp echter eenen hubert duifhuis, benevens coolhaas en anderen, onder de eerste beroerders der Nederl. Herv. Kerk kan tellen, begrijpt Rec. niet. Duifhuis immers, te Rotterdam één' dag vroeger dan erasmus geboren, poogde op eigene wijze, meer in den geest van den geleerden Rotterdammer, te hervormen, onderteekende nooit de Formulieren, en zeide, geen' anderen Katechismus, dan de Heilige Schrift, te hebben (*). Ypey en
dermout zeggen, dat hij de onroomsche leer predikte naar de wijze der Hervormden; de zaak had misschien iets duidelijker uitgedrukt kunnen worden. Duifhuis kwam in zoo verre met de Hervormden

{==369==} {>>pagina-aanduiding<<}
of Gereformeerden, gelijk men meestal plagt te zeggen, overeen, dat hij van de Roomsche Kerkleer afweek, en predikte, wat hij voor waarheid hield; doch hij heeft zich nooit voor een Hervormd Predikant uitgegeven, in zoodanigen zin, als van der kemp het schijnt te willen doen voorkomen. Dat voorts ypey en dermout van deszelfs geheim huwelijk zwijgen, is geene fout in hun werk - zij wilden niet eene geschiedenis of karakterschets van duifhuis leveren, maar slechts zijne gevoelens en zijn gedrag in kerkelijke betrekkingen vermelden. De Tegenschrijver had dus geene reden, om ook dat stilzwijgen zoo zeer ten kwade te duiden. Trouwens hij grijpt alles aan, om slechts te kunnen tegenspreken, en, ware het mogelijk, mannen, als ypey en dermout, eene blaam aan te wrijven. Het lust Rec. niet, de menigte van plaatsen, door hem onder het lezen aangestipt, hier ten bewijze bij te brengen. - Coolhaas en anderen, door van der kemp eerste beroerders der Nederl. Herv. Kerk genoemd, konden zich bezwaarlijk geheel vereenigen met de begrippen der strengere volgelingen van kalvijn, daar zij een' milderen geest in het Evangelie meenden te vinden. Dit nu is in Predikanten van het Herv. Kerkgenootschap onverschoonlijk, volgens van der kemp, die ypey en dermout heviglijk gispt, omdat zij coolhaas en anderen, die hunnen tijd vooruit waren, in gunstiger licht voorstellen. Het kan zijn, dat deze of gene, in die dagen van twist, weleens te verre ging of onvoorzigtig handelde, of zichzelven niet altijd gelijk bleef; men moet echter ook in aanmerking nemen, dat zekere opgewondenheid der gemoederen ligt ketterij deed vermoeden, terwijl de bovendrijvende partij van geene
verdraagzaamheid wilde weten. Van der kemp betuigt NB. de schriften van coornhert niet gelezen te hebben, om daaruit te weten, hoedanig zijne godsdienstige gevoelens geweest zijn; hij schroomt evenwel niet, den man onder de eerste beroerders der Nederl. Herv. Kerk te rangschik-
{==370==} {>>pagina-aanduiding<<}
ken, en noemt het schijnbaar vreemd, dat coornhert tegenstanders ontmoet in ypey en dermout, die zoo duidelijk toonen met hem (coornhert) in den voorstand van het zoogenaamde Zwinglianisme of Half-Pelagianisme eens te zijn; maar zij hadden, meende hij, daarvoor hunne redenen, om namelijk zekere gegronde bedenking tegen hunne valsche bewering, dat de Staten altijd den tegenstanders van de leer der voorverordening, met den aankleve van dien, de hand boven het hoofd zouden gehouden hebben, te voorkomen, en hun kon ook niet bevallen die openlijke en onbedekte tegenstand van coornhert, dien zij liever op eene meer sluwe, minder zichtbare wijze bewerkstelligd gezien hadden? De Heer en Meester levert geen bewijs voor deze zijne liefdelooze beschuldiging.

(Het vervolg en slot hierna.)





Drietal Leerredenen; uitgesproken door P. van Velden, Predikant te Oldemarkt. Te Leeuwarden, bij L. Schierbeek. 1833. In gr. 8vo. VIII en 90 bl. f 1-25.

Bekende omstandigheden gaven in de laatste drie jaren aanleiding tot het uitspreken en doen drukken van menige leerrede, welke, om des goeden oogmerks wille, gunstiger werd beoordeeld in dit en in andere tijdschriften. Ook de Weleerw. p. van velden, meermalen aangezocht, besloot eindelijk, hoewel schoorvoetende en met vertrouwen op niet te strenge kritiek, een drietal preken, geheel ten voordeele van het vaderland, in het licht te zenden. Wij willen omtrent 's mans werk, om die reden, vooral niet strenger zijn, dan omtrent dat van anderen; maar wij meenen toch te moeten aanmerken, dat het, na de behandeling van zoo vele gelijksoortige onderwerpen, steeds moeijelijker wordt, iets zoo geheel uitnemends te leveren, hetwelk geschikt is

{==371==} {>>pagina-aanduiding<<}
voor openbare uitgave. Hoewel wij de hier aangekondigde leerredenen juist niet onder de voortreffelijksten kunnen tellen, erkennen wij echter den goeden geest in dezelve, en schromen niet, ze in het algemeen aan te prijzen.
Het onderwerp der eerste leerrede wordt (naar II Chron. XXV:
{== afbeelding 	==} {>>afbeelding<<}
    
) aldus opgegeven: God kan alles vergoeden, en meer geven, dan de mensch, om Zijnen wil, ooit verloren heeft. De prediker had, naar ons oordeel, beter partij van den schoonen tekst kunnen trekken. Wij zouden wat meer gang, meer gloed en warmte, ook nog meer toepassing op het dagelijksch leven verlangen. Ons hinderden voorts weleens te lang gerekte volzinnen, welke, voor den hoorder althans, de duidelijkheid geenszins bevorderen. Niet lang, maar te ingewikkeld, is de volgende, die op bl. 9 voorkomt: Welk een kort, doch veel beteekenend, de, door amasia, tegen het opvolgen van Gods bevel, ingebragte zwarigheid, volkomen oplossend antwoord! - Beter beviel ons, over het geheel, de tweede leerrede naar (waarom niet over?) luk. XII:16-21, uitgesproken op den Overijsselschen Dankdag voor het Gewas, den 7 Nov. 1832, ter waarschuwing tegen een verkeerd, en ter opwekking tot een waardig gebruik van Gods gaven. Wij zouden, liet ons bestek dit toe, eenige aanmerkingen kunnen maken, onder anderen deze, dat de oogst van 1832, zoo wij meenden, niet in allen opzigte zoo gunstig is uitgevallen. - De viering van den Bededag op 2 Dec. 1832 gaf den prediker aanleiding, om, naar Ps. LXXVIII:7, voor te stellen, dat de regte herdenking aan (van) Gods daden, in de vroegere en latere geschiedenis van ons vaderland zigtbaar, ons krachtig opwekt tot Zijne dienst en
vereering, en om, in den dag des algemeenen gevaars, veilig op Hem te vertrouwen en moedig de uitkomst af te wachten. Ook het lezen van deze preek bevestigde ons in de overtuiging, die wij reeds

{==372==} {>>pagina-aanduiding<<}
lang hadden, dat het moeijelijk is, bij zoodanige gelegenheden den regten toon te treffen.
Eenige grove drukfouten zijn er ingeslopen, als grooten winst, zijnen hand, grooten aanwinst, onze vreeze (?) vaderen. Tegen den aard van onze taal strijdt: want die zaak (Gods gunst en vriendschap) verkregen hebbende, klinkt het woord van den Godsman ook ons aangenaam en verblijdend in de ooren.





Bijbel voor de Jeugd, door J.H. van der Palm. XXIIste Stuk. Te Leyden, bij D. du Mortier en Zoon. 1833. In kl. 8vo. 276 Bl. f 1-20.

Met de uitgave van dit Stuk is de Geschiedenis van onzen Heer in vijf Deeltjes volledig. Het bevat de verhalen aangaande jezus' laatste lijden en sterven, van zijne opstanding, veertigdaagsch verblijf op aarde, en glorierijke hemelvaart. Wat zullen wij, na deze algemeene aankondiging, op nieuw van dit werk zeggen? Men vindt dezelfde levendigheid van voorstelling, dezelfde klaarheid van denkbeelden, dezelfde onderhoudendheid. van stijl; maar tevens dezelfde afwijking van den titel en het oorspronkelijke plan, als wij vroeger opmerkten. Is geene geschiedenis algemeener bekend, dan die van jezus, inzonderheid het hier behandelde gedeelte; is zij meermalen uitvoerig, zoo als door hess, beknopt, zoo als door beekhuis, beschreven, - zulks maakt het vooral niet gemakkelijker, dezelfde zaken op nieuw voor te dragen. Dank hebbe dus de Hoogleeraar voor de keurige bewerking der allerbelangrijkste en allerschoonste geschiedenis! Wij hadden wel hier en daar het een en ander aan te merken, als b.v. dat wij ons niet kunnen herinneren, iets opzettelijk opgemerkt te hebben gevonden over de oorzaken, die judas tot het verraden van jezus bragten; dat het verhaal van petrus' binnengaan in het voorportaal bij kajafas zeer gevoegelijk, en onzes inziens

{==373==} {>>pagina-aanduiding<<}
beter, gevoegd ware bij dat van 's Apostels verloochening en berouw; dat het ons zeer twijfelachtig, ja onwaarschijnlijk voorkomt, dat het eerste, nachtelijke verhoor van jezus voor den Joodschen Raad in tegenwoordigheid van de Soldaten en ook van petrus hebbe plaats gehad, gelijk de Hoogleeraar bladz. 133 wil; dat wij wel gaarne iets gevonden hadden over jezus' wijsheid in den omgang met zijne Jongeren na zijne opstanding, of, met andere woorden, van de redenen, die den Heiland tot zoodanig een verkeer bewogen, en derg. Ook verwondert het ons eenigzins, dat van der palm de drieurige duisternis aanmerkt als verzachting van jezus' lijden, nadat rensing, in zijn bekend, nuttig geschrift, op physiologische gronden, het tegendeel bewezen heeft; gelijk ook de hier gevolgde opeenvolging der gebeurtenissen (harmonie) in de Opstandingsgeschiedenis, ofschoon de gewone, ons zeer verdacht is geworden, nadat wij een stukje over de verschijning van jezus aan de vrouwen, door Prof. hofstede de groot, wij meenen in de Godgeleerde Bijdragen van 1829, hadden gelezen. Bladz. 93 wordt jezus' (*) zeggen: de geest is wel gewillig, maar het vleesch is zwak, omschreven: ‘Ik weet het, niet uit onwilligheid is het, noch uit gebrek aan genegenheid, maar uit gebrek aan
zielskracht, dat gij mij den (de) vriendschapsdienst niet bewijst, dien (die) ik van u verge.’ Dit zal ligchaamskracht moeten wezen.
Maar welk werk, al komt het uit de pen van eenen van der palm, is er, waarop niets valt aan te merken? Bij het vele, dat er in te prijzen valt, merken wij als eene zeer groote verdienste op, dat elke

{==374==} {>>pagina-aanduiding<<}
bladzijde diepen eerbied en hartelijke liefde voor den lijdenden Verlosser poogt aan te kweeken. Die innige eerbied voor christus en Christendom vereert in dit en alle 's Mans andere schriften den Hoogleeraar der Oostersche Letteren meer, dan de ontijdige ijver van sommigen onzer naburen, die hunne Kentniss der morgenländischen Sprachen und Literatur, tadelhaft genoeg, hebben aangewend tot verbreiding van min gunstige gedachten over de gewijde Oorkonden des Christendoms. Moge de geest van den achtingwaardigen, grijzen Hoogleeraar steeds wonen in allen, die in dit opzigt veel goeds kunnen doen en veel kwaads voorkomen!
Wij herhalen onzen vroeger geuiten wensch, dat het onzen van der palm vergund zij, dit gewigtige Bijbelwerk, misschien het allernuttigste van zijne veelvuldige schriften, te voltooijen!





Over de Ondervinding in de Geneeskunde, enz. Door Dr. J.G. von Zimmermann. IIde Deel. Te Leyden, bij J.C. Cijfveer. 1833. In gr. 8vo. 363 Bl. f 3-40.

Na hetgeen in No. XV en XVI van dit Tijdschrift voor 1833 niet zoo zeer tot lof als wel ter aanprijzing van dit hoogst nuttig werk is gezegd, zullen wij ons bij de aankondiging van het tweede Deel kunnen bekorten. Wij ontvangen in dit Deel het vierde Boek, over de Genie en hare eerste schreden tot de ondervinding. Hiermede is het werk, door den Schrijver, tot groot nadeel der Geneeskundigen, niet voltooid, voor zoo verre het is uitgekomen, volledig. Wij zeggen den Heere potgieter dank, dat hij, zoo als de vroegere Vertaler gedaan heeft, zijne taak niet onafgewerkt liet, maar voortgearbeid heeft. De erkentenis van velen, die door zijne vertaling thans met dit oorspronkelijk schoone werk bekend kunnen worden,

{==375==} {>>pagina-aanduiding<<}
zij voor hem eene aangename belooning, en de Uitgever vinde door een ruim vertier tegemoetkoming voor het goede doel, aan eene nuttige onderneming bevorderlijk geweest te zijn!
In vijftien Hoofdstukken wordt grootendeels naar de ziekte-oorzaken onderzoek gedaan. Dit vierde Boek kan dus in zekeren zin als een deel der algemeene Ziektekunde beschouwd worden. Het is gelijk te stellen met dat, hetwelk in de algemeene Ziekteleer onder den naam van die der oorzaken wordt behandeld. Die weet, van hoe veel invloeds de kennis der oorzaken op de genezing van ziekten is, die zal de waarde van dit Boek bevatten, waarin wij de vruchten vinden van een scherpzinnig onderzoeker, zoo als zimmermann was.
Wij bevelen dit gedeelte niet slechts ter lezing, maar ter voortgezette studie aan. Door de naarstige lezing van hetzelve oefent men zich ongevoelig en op eene onderhoudende wijze in de Ziektekunde. Wij zullen dus noch de opschriften der verschillende Hoofdstukken, noch een en ander uit dezelve vermelden. Men leze zelf en doe er winst mede.
Slechts eenige oogenblikken willen wij nog bij de Voorrede van den Heer potgieter stilstaan. Wij hebben reeds bij de beoordeeling van het eerste Deel gezegd van hem in gevoelen te verschillen, omtrent den lof van niet algemeen schoon geschreven te hebben. Sommige waarheden zijn hier en daar wel wat krachtig (derb, zeggen de Duitschers) gezegd; maar kon dit wel anders bij den man, van wien potgieter zelf zegt, dat hij een' rondborstigen schrijftrant had, en overal eene zaak noemt, zoo als zij heet? Wie, onder het blanketsel der wereld, hare geslepenheid en sluwheid heeft leeren kennen, en ziet, welke gevolgen daaruit voortvloeijen, die zoude wenschen, dat de Genie (Genius), die gezegd wordt zich hier en daar wat vrij te bewegen, over het algemeen zich vooral niet aan banden mogt laten leggen, offerende duide-
{==376==} {>>pagina-aanduiding<<}
lijkheid en het verdere goede aan eene kwalijk geplaatste kieschheid op. Wanneer zimmermann in zijn werk over de Eenzaamheid (mogt dit werk, met dat vom Nationalstolz, ook nog eene herziening en nieuwe uitgaaf beleven!) hier en daar in zijne uitdrukkingen minder weelderig geweest ware, en de duidelijkheid ten koste der kieschheid eene enkele maal niet overdreven had, zoude dat boek ook voor Vrouwen in waarde rijzen. In eene verhandeling over de Ondervinding, voor Mannen, voor Artsen en Wijsgeeren geschreven, behoort de man aan duidelijkheid kracht te paren, en mag hij de zaken overal bij haren regten naam noemen.
Wat nu de overbrenging zoo van dit als het voorgaande betreft, de Vertaler heeft zich doorgaans wél van zijne taak gekweten, ofschoon zij hier en daar beter had kunnen zijn (*). Op sommige plaatsen is hij niet genoeg in den geest des Schrijvers doorgedrongen, en ware raadpleging met een' in den schrijftrant van zimmermann meer ingewijden noodzakelijk geweest. Intusschen het was eene niet gemakkelijke taak. De vertaling van het tweede Deel met die van het

{==377==} {>>pagina-aanduiding<<}
eerste vergelijkende, zoude men zeggen, dat bij het eerstgenoemde eenige overhaasting heeft plaats gehad. Wij wenschen met den Vertaler, dat zij strekken moge, om zimmermann's nagedachtenis in de harten van velen te doen herleven; en terwijl diens lessen en leeringen ook onder ons meer algemeen verbreid worden, mogen zij dienen tot uitbreiding der nuttige wetenschap, welke eens eenen boerhaave onder hare beoefenaars telde, die eenen van swieten op onzen bodem kweekte, die eenen gaubius, de gorter en zoo vele andere beroemde namen met de herinneringen aan dezen grond verbinden mag. Verstuive voor zulk blijvend werk het kaf der stelselzucht van den dag, en keere door zulken schrijftrant in het niet terug het ijdel gebrom en schel geklank eener enkel op woorden zich verheffende en niet door daadzaken zich aanbevelende zoogenoemde Natuurphilosophie!





Handboek der Dierkunde, of Grondbeginsels der Natuurlijke Geschiedenis van het Dierenrijk. Door J. van der Hoeven, Math. Mag. Phil. Nat. et M. Dr., buitengewoon Hoogleeraar aan de Leydsche Hoogeschool. IIden Deels 2de Stuk. Gewervelde Dieren. Te Amsterdam, bij C.G. Sulpke. 1833. In gr. 8vo. Met 9 Platen in 4to. f 7-40.

Aan den wensch, door ons bij de aankondiging der vorige Stukken van dit Handboek geuit (*), dat de Hooggeleerde Schrijver het nog overblijvend gedeelte van zijn werk spoedig ten einde mogt brengen, is dan nu door de uitgave van dit laatste Stuk, hetwelk alle de gewervelde Dieren bevat, voorzeker tot genoegen van zeer velen onzer landgenooten, voldaan; en wij twijfelen niet, of hetzelve zal weldra het algemeene

{==378==} {>>pagina-aanduiding<<}
Handboek van alle onze beoefenaars der Dierkunde zijn, en inzonderheid door de Studenten aan onze Hoogescholen met groot nut kunnen gebruikt worden.
Wij hebben vroeger de algemeene inrigting van het werk aan onze lezers doen kennen, en kunnen derhalve hieromtrent volstaan met te zeggen, dat dit laatste gedeelte volkomen op gelijken voet, en althans met geene mindere zorg dan de vroegere gedeelten, bearbeid is. De algemeene aanmerking, welke wij toen maakten, dat het voor vele aanvangende beoefenaars der wetenschap, naar ons inzien, gemakkelijker en daardoor in dit opzigt doelmatiger zoude geweest zijn, indien de Schrijver zijn boek met de volkomenste Dieren aangevangen en met de onvolkomenste besloten had, kwam ons weder voor den geest bij de osteologische beschouwing der Visschen, bl. 135-145, welke, hoe voortreffelijk ook bewerkt, vooral bij de beschrijving van het beenig hoofd der visschen, zonder de kennis van dezelfde beenstukken bij de zoogdieren, niet wel zal kunnen verstaan worden; hetgeen het geval niet geweest zoude zijn, wanneer de Schrijver eene omgekeerde orde in zijnen arbeid gevolgd had. Overigens is de geheele klasse der Visschen met veel naauwkeurigheids, en met kennisneming ook van de nieuwste hieromtrent uitgekomene werken, behandeld.
Na de Visschen volgen de Reptilia of kruipende Dieren, even als de visschen in vele genera en subgenera verdeeld. Wij hebben de moeijelijkheid, welke wij vreezen, dat deze onderverdeelingen bij de benoeming der soorten zouden kunnen geven, vroeger reeds vermeld, en twijfelen ook, of het wel goed is, dat bij voorbeeld het woord Chelonii (bl. 347) gebruikt wordt én tot benoeming der ordo én tot die der familia; terwijl de klank van het woord al zeer na met den geslachtsnaam Chelonia overeenkomt, hetwelk ligt tot eenige verwisseling aanleiding zoude kunnen geven. Daarenboven kan de aanvanger uit dit Handboek niet regt zien, hoe hij de species zal benoemen. Dan eens toch,

{==379==} {>>pagina-aanduiding<<}
als bij Crocodilus (bl. 344-347), worden de species uit alle de subgenera met den naam van het genus zelve, dan weder, als bij Stenodactylus (bl. 344) en op vele andere plaatsen, met de namen der verschillende subgenera bestempeld. Ware het niet beter geweest hierin eene vaste orde te houden, en de andere namen, als synonyma, er bij te voegen? Namen toch zijn in den geheelen omvang der Natuurlijke Geschiedenis alles behalve onverschillig, en gravenhorst had, bij voorbeeld, nimmer het woord Stombus (bl. 309) moeten invoeren, hetwelk zoo ligt met een geheel ander geslacht, Strombus, kan verwisseld worden.
De talrijke en fraaije klasse der Vogelen wordt van bl. 351 tot 499 zeer beknopt, doch veelomvattend behandeld, en hierbij vooral ook het ontleedkundig gedeelte met groote duidelijkheid en in vergelijking tot de ontleedkunde der Zoogdieren beschreven. Bij de Zoogdieren, eindelijk, wordt, naar evenredigheid van bij de andere klassen, aan de algemeene beschouwingen, en vooral aan die nopens derzelver inwendigen ligchaamsbouw, eene ruime plaats (bl. 500-567) toegewijd; hetgeen vooral daarom alle aanprijzing verdient, omdat dit gedeelte, wanneer het boek tot Akademisch gebruik zal dienen, voorzeker van het grootste belang is.
De negen bij dit Stuk behoorende Platen zijn, even als de elf vorige, op steen gedrukt, en helderen vele, met woorden moeijelijk te beschrijvene, zaken aanmerkelijk op; terwijl eene Verklaring, mede in 4to formaat, thans bij alle de twintig Platen gevoegd is.
Deze korte aankondiging zal, hopen wij, volstaan, om de oplettendheid onzer landgenooten op dit belangrijk werk meer en meer te vestigen. Trouwens de naam van den, in dit vak zoo gunstig bekenden, Schrijver zoude alleen genoegzaam zijn, om hetzelve allen te bevelen, die de Zoölogie op eene wetenschappelijke wijze begeeren te beoefenen. Zij zullen er vele zaken in weinige woorden en den besten grondslag tot verdere nasporingen in vinden.






{==380==} {>>pagina-aanduiding<<}

Specimen historico-politicum, continens qausdam observationes de motibus civilibus in plurimis Europae regionibus; quod etc. in academia Groningana, publico facultatis examini offert J. Koning Uilkens, A.D. 29 Junii 1833. Groningae, apud R.J. Schierbeek. V et 76 pag. 8vo. maj.


Aanmerkingen omtrent de Kadastrale Operatiën en het reclameren daartegen, door Mr. H. van Sonsbeeck, Advocaat te Zwolle. Te Zwolle, bij H., As. Zoon, Doijer. 1833. In gr. 8vo. IV en 32 bl. f : - 40.

De Heer j. koning uilkens geeft, in zijne geschied- en staatkundige Proeve, bevattende eenige opmerkingen over de staatsonlusten in de meeste landen van Europa, eerst een geschiedkundig overzigt van het ontstaan der oproerige bewegingen; onderzoekt vervolgens de zoo natuurlijke als zedelijke oorzaken, die deze bewegingen doen geboren worden en onderhouden; en spoort eindelijk de middelen na, om zoo voorzigtig mogelijk dergelijke onlusten voor te komen of te bedwingen.
Deze verdeeling is natuurlijk en goed. Maar indien de Schrijver slechts met den vrede te Munster in 1648, als grondslag van het Europesche Statenstelsel tot het tijdperk der Fransche omwenteling van 1789, had willen beginnen, had hij ook niet op willem I en maurits moeten terugspringen. Of indien hij hooger had willen opklimmen, dan moest hij van de herleving der Letterkunde in de 15de eeuw zijn uitgegaan; daar toch alle omwentelingszucht, voor zoo ver die opregt en onbaatzuchtig is, (gelijk bij sommige theoristen en welmeenende dweepers) uit een streven naar het betere ontstaat, en derhalve eene verkeerde wijziging van een edel grondbeginsel is. Behalve eenige an-
{==381==} {>>pagina-aanduiding<<}
dere drukfeilen, hinderde ons, bl. 2: Austriam in dominio Belgii meridionalis successit Hispania, voor Austria successit Hispaniae.
Niet onaardig heeft de Schrijver, bij de schildering der hedendaagsche oproermakers, zich veelal bediend van woorden en volzinnen uit de te regt of te onregt aan cicero toegeschrevene Redevoeringen tegen catilina. Gelijk wij aan den eenen kant den Schrijver bijvallen, als hij, bl. 52 en 53, beweert, dat de Vorsten hunnen eed op de Grondwet niet mogen breken, en over het geheel ijvert voor verlichting en vrije mededeeling van denkbeelden, zoo moeten wij hem toegeven, dat het desniettegenstaande wenschelijk ware, dat de drukpersvrijheid overal deze beperking onderging, dat men niet langer in dagbladen (wier bestemming eigenlijk is het mededeelen van nieuwstijdingen en berigten) de daden der Regeringen mogt beoordeelen of over punten van Staatsregt uitweiden; behoudens de volledige vrijheid, om zulks in afzonderlijke en opzettelijk daartoe uitgegevene geschriften te doen, waaronder wij dan ook zoogenaamde vlugschriften of brochures zouden betrekken, die toch niet zoo dagelijks zouden verschijnen noch zoo algemeen gelezen worden; en altijd ook hierin op verantwoordelijkheid, hetzij van den Schrijver, hetzij van den Uitgever, hetzij van den Drukker.
Zoo deelt b.v. de Heer Mr. van sonsbeeck, als Staatkundige en Regtsgeleerde reeds zoo gunstig bij ons bekend, al is het, dat men niet altijd hem in alles gelijk kan geven, in het tweede hier aangekondigde werkje, zijne aanmerkingen mede omtrent de Kadastrale Operatiën en het reclameren daartegen. Hij doet dit bezadigd en oordeelkundig. Zoo iets behoort, in alle beschaafde landen, vrij te staan. Maar hoe zou men een dergelijk onderwerp naar behooren in een dagblad kunnen behandelen; en zou het dan ook niet den schijn hebben, of men den gemeenen man wilde opruijen, of ten minste de bevolking ontevreden maken? Neen! indien dagbladen in beoordeelingen traden, dan moesten

{==382==} {>>pagina-aanduiding<<}
die alleen van geschiedkundigen aard zijn, b.v. geenszins: heeft Don carlos regt, zich tegen de Koningin-Weduwe van Spanje te verzetten? maar wel: zijn de tijdingen wegens een' opstand, aan welks hoofd Don carlos staat, waar of valsch, of zijn de berigten overdreven? zoo ja, in hoe verre? Twistpunten daarentegen van Regts- en Staatsleer, van Staathuishoudkunde en Wijsbegeerte behoorden in afzonderlijke werken of verhandelingen te worden onderzocht. Zoo lang echter nieuwspapieren dergelijke punten mede behandelen, moet dezelfde vrijheid natuurlijk zoo wel aan den eenen als aan den anderen Dagbladschrijver worden gegund. - De aanmerkingen van den Heer Mr. van sonsbeeck getuigen weder van 's mans kunde en scherpzinnigheid.





Handleiding voor Verzamelaars van Nederlandsche Historiepenningen, enz. IIde of laatste Deel. Door G. van Orden. Te Zaandam, bij J. Groot en Comp. In gr. 8vo. 182 Bl. f 2-50.


Bijdragen tot de- Penningkunde (Numismatiek) van het Koningrijk der Nederlanden. Verzameld en uitgegeven door G. van Orden. IVde Cahier. Met Platen. Te Zaandam, bij J. Groot en Comp. In gr. 8vo. f 1-50.

Deze beide stukken vermeerderen de verpligting der liefhebberen onzer vaderlandsche Penningen aan de vlijt en bekwaamheid van den, in dat vak, met regt beroemden van orden. Het eerste Deel van No. 1 verscheen in den jare 1825, en is in ons Tijdschrift (Julij 1826) met lof vermeld. In dit tweede en laatste Deel worden opgegeven: vooreerst, de Legpenningen, die in het geheel nog niet zijn geplaatst; ten tweede, die reeds zijn geplaatst, doch met variérende stempels, hetzij in de om- of opschriften, hetzij in de beelden

{==383==} {>>pagina-aanduiding<<}
of figuren; en ten derde, alle de reeds geplaatste, die eenige verbetering in de om- of opschriften behoefden. Wanneer men nu nagaat, dat het eerste Deel de beschrijving inhoudt van niet minder dan 1430 Legpenningen, welke bij bizot, van loon en van mieris niet vermeld worden, en dat het tweede Deel, behalve de reeds geplaatste en nu verbeterde, er nog 239 bijvoegt, zal men overtuigd zijn, dat het geheele werk eene rijke bijdrage tot de vaderlandsche Penningkunde is, en als onmisbaar voor alle verzamelaars van Kabinetten moet worden aangemerkt. Aan het slot is een belangrijk toevoegsel, genomen uit het zeldzame werkje: De Princelyke Devysen van claude paradin, gabriël simon en anderen, uit het Fransch in het Duitsch gebragt door N.N. Antwerpen, by Mr. willem sylvius, 1563. Het strekt tot historische opheldering van sommige spreuken, welke veelvuldig op Gedenkpenningen voorkomen, waarvan er verscheidene uit deze Princelyke Devysen genomen en soms van zeer ouden oorsprong zijn.
No. 2. Dit vierde Cahier bevat, even als elk der drie vorige, zes Platen, voorstellende Vroedschaps-, Gilde- en Schutterspenningen; terwijl de Letterdruk loopt van bl. 87 tot bl. 118, daaronder begrepen de Bladwijzer op het geheele werk. Bij deze aflevering is een algemeene titel gevoegd, waarop niet is gezet: eerste Deel, omdat (gelijk het berigt op den omslag zegt) ‘dit dan op zich zelf een geheel zoude uitmaken, daar het van het meer of min ruim debiet zal afhangen, of een tweede Deel het licht zal kunnen zien, waartoe overigens reeds vele stof voorhanden is, en waarop, gelijk ook op het geheele werk, de Inteekening nog open blijft.’
Met deze aflevering kan dus het werk, in zeker opzigt, als compleet beschouwd worden. Daar wij slechts het eerste Cahier van hetzelve hebben aangekondigd, (zie ons Tijdschrift voor 1829. No. VIII.) zullen wij

{==384==} {>>pagina-aanduiding<<}
thans een beknopt overzigt geven van het geheele, in ons oog, zeer belangrijke werk.
Het doel van hetzelve is voornamelijk, om voor de vergetelheid te bewaren die Penningen, welke, in onderscheiding van zoo vele andere, op geene bijzondere gelegenheid geslagen zijn, noch eene regtstreeksche geschiedkundige betrekking hebben. Van dien aard zijn:
1. Vroedschapspenningen. Omtrent deze vindt men in het eerste en vierde Cahier eenige belangrijke ophelderingen en wenken. De afteekeningen van een aantal derzelven vindt men Plaat I, XIII, XIX, XX en XXI. 2. Gildepenningen. Merkwaardige bijzonderheden omtrent de Gilden en Gildepenningen geeft de Schrijver op bl. 25-43. Een groot aantal derzelven zijn afgebeeld Plaat III, IV, V, VIII, IX, XV, XVI, XVII, XXII en XXIII. 3. Schutterspenningen. Over deze wordt gehandeld bl. 61-70. Men vindt afbeeldingen daarvan Plaat VII, XIV en XXIV. 4. Toegangspenningen. Afgebeeld Pl. II. 5. Belastingloodjes en Hulpmunten. Pl. VI. 6. Presentieloodjes. Pl. XI. 7. Armenpenningen. Pl. XII en XVIII.
Voorts ontvangt men nog in Plaat X een Facsimile van het Patent of den Verlofbrief, oudtijds aan de Vischdragers te Amsterdam uitgereikt; met eene afbeelding van het vischje, 't welk zij, waarschijnlijk op de borst, moesten dragen, en waarop bredero in een zijner stukken zinspeelt. Eindelijk vindt men in den tekst eene nadere beschrijving der op de Platen voorkomende Penningen, waar het noodig is van ophelderingen voorzien.
Gelijk het werk hier voor ons ligt, beschouwen wij het als een aangenaam en nuttig geschenk voor de beminnaars der vaderlandsche Penningkunde. Wij hopen, dat het den Schrijver aan aanmoediging, noch zijnen Uitgever aan het noodige vertier ontbreken zal, om ons spoedig op een tweede Deel te vergasten.



{==385==} {>>pagina-aanduiding<<}

Eenvoudig woord over de godsdienstige twisten van den dag; gerigt tot alien, die de waarheid, welke uit God is, liefhebben. Te Rotterdam, bij J. van Baalen. 1834. In gr. 8vo. 59 Bl. f : - 60.

‘Waar het aas is, daar vergaderen zich de arenden.’ Het zoude niet te misprijzen zijn, wanneer iemand dit spreekwoord op de twisten van den dag wilde toepassen, en beweren, dat de doode ligchamen, in grooter getal voorhanden, forsche en zwakke arenden uitlokken, om zich te vertoonen. Te ver zoude men zekerlijk gaan, door de verdedigers der oude leer, glad weg, voor doode ligchamen te verklaren, en de aangevallenen voor roofvogels; - waar men echter vinnig wordt aangetast, daar is het niet te verwonderen, dat men scherpe klaauwen ziet, en somtijds een' regten arendsklaauw. - Dit Eenvoudig woord behoort ook tot de stukjes voor den dag; de Schrijver heeft er niet aan gedacht, om hetzelve tot een ‘monumentum aëre perennius’ te maken; het is mogelijk de vrucht van weinige uren; evenwel is het eene zeer rijke, sapvolle en door het bittere waarlijk gezonde vrucht; wij gelooven, dat het boeksken te veel waarde heeft, om onbekend in den oceaan der vlugschriften te verdwijnen; het kan nut stichten, nu, en na tien en twintig jaren. - De Schrijver (wij zouden hem bijna voor een' Theologant houden) is, met honderd anderen, verontwaardigd over de beschimpingen, waarmede vele Hervormde Predikanten in deze dagen, als uit een' hoorn des overvloeds, worden overladen; bovenal is hij hoogst gevoelig over de beschuldiging van meineed en eedbreuk; hij doet te dezen opzigte de zeer gepaste vraag: ‘of deze afwijking het gevolg is van een boos opzet, of wel van eenen toestand, waarin zij, de ontrouwe Predikanten, door oude misbruiken en eenen zamenloop van omstandigheden buiten hun toedoen gebragt zijn?’ (Bl. 6.) Deze vraag vermeent de Schrijver, en te regt, dat slechts geschiedkundig kan worden opgelost; en hij gordt zich moedig aan, om dit doel te bereiken.
Hij verplaatst ons in het tijdperk, hetwelk de Kerkhervorming voorafging, en hangt een juist tafereel op van het destijds ‘armzalig Christendom.’ Toen traden de Hervor-
{==386==} {>>pagina-aanduiding<<}
mers, dat heldengeslacht, op. Hoe onze Schrijver hen beschouwt, zal hij zelf best verklaren: ‘Wij moeten hunne namen met eerbied noemen, en hunne nagedachtenis zegenen; want wij hebben, naast God, aan hen onze betere Godsdienstkennis te danken. Onfeilbaar en zonder gebreken waren zij niet: zij konden dwalen, gelijk alle menschen, en zij hebben ook somtijds gedwaald; men moet derhalve hunne leeringen niet blindelings aannemen, maar ze vergelijken met Gods Woord. Doch daarin hebben zij zeker niet gedwaald, dat zij het gezag des Bijbels boven elk ander gezag in de Kerk hebben gesteld’ (bl. 9 en 10). - Uit dit welgekozen standpunt ontwikkelt de Schrijver verder den grondslag der Hervorming, en brengt ons tot dit summa summarum, dat krachtig en onbewimpeld verklaart: ‘Hij (dat is hier elk verstandig Christen) moet niet vragen, wat dachten de Voorvaders er van? maar: wat zegt de Bijbel er van? Wie anders handelt, is geen Hervormd Christen; hij is Roomsch: hij kent aan menschenwoorden een gezag toe, hetwelk Gods Woord alleen bezit, juist zoo als de Roomschen doen. God beware ons, dat wij ooit tot zulk eene jammerlijke en Godonteerende dwaling vervallen!’ Wat zullen de liefderijke vrienden daarop zeggen, die de bouwstoffen helpen verzamelen voor het ‘Handlexicon der meest gebruikelijke Scheldwoorden, voor Godgeleerden der Negentiende Eeuw’? (Vergelijk den Brief van eenen Onbekende, enz. in het Mengelwerk van dit Tijdschrift voor 1834. No. VII.) Die vrienden zullen nu reeds boos worden, wanneer zij nog boozer kunnen worden, dan zij thans zijn; maar wanneer zij in staat zijn dit Eenvoudig woord tot het einde toe te
lezen, dan zouden wij wel eens even om het hoekje willen staan, om onze gelaatkundige portefeuille met eenige belangrijke schetsen te vermeerderen. - Eenvoudig, maar echt Nederlandsch, regt door zee, gaat onze Schrijver verder. Hij verklaart, dat elk, die menschelijk gezag huldigt in zaken van Godsdienst, niet Gereformeerd, maar Roomsch is. Nu komt hij, met strijdlustige handen, aan het heilige huisje, de Geloofsformulieren; hij leert ons van bl. 16 en verder, waarin de oorsprong dezer banden en ketens te vinden is: zuivering van de opgelegde blaam door de Satelliten van Romes Hoofdplaneet - dit wordt bewezen door eene aanhaling uit de Charta magna, de Nederlandsche Geloofsbe-
{==387==} {>>pagina-aanduiding<<}
lijdenis; daaruit wordt te regt afgeleid, dat de Hervormers nimmer gewild hebben, dat hunne Schriften en Geloofsbelijdenissen met den Bijbel gelijk zouden gesteld worden (bl. 18). - ‘Maar waarover liep dan toch die twist, die met zoo veel bitterheids gevoerd werd?’ Dit lezen wij hier met weinige woorden, en velen weten het, wanneer zij nog eenig ontzag hebben behouden voor de twee geschiedkundige ketters van onzen tijd, de Heeren ypey en dermout, die al te waarheidlievend geweest zijn, ja, volgens eenigen, een klein Inquisitie-folteringetje behoefden. Wederom eenvoudig, maar krachtig, zegt de Schrijver, op dien tijd terugziende: ‘De kerken daverden van het krakeel. Het gansche land was in opschudding en vol van tweedragt en Godsdiensthaat. Men vervloekte en verdoemde elkander; het was een akelige, jammerlijke tijd. Ik dank God, dat ik twee eeuwen later in de wereld gekomen ben.’ (Bl. 22.) Wij danken er God ook voor.
Vervolgens ontwikkelt de eenvoudige man het denkbeeld: kerkelijke Synode, uit de behoefte naar eenheid; hij brengt ons terug tot de eerste Vergadering, Hand. XV, en herinnert ons, dat de gansche Gemeente, de uitspraak gehoord hebbende, zich verblijdde over de vertroosting. Op eenmaal, en wel wat al te plotselijk, springt onze Schrijver juist op die plek, waar hij staan en spreken en zeer ernstig spreken wil: de Dordrechtsche Synode! Wij moesten, tot zooverre gevorderd, eerst van den schrik bekomen, welke ons steeds overvalt, wanneer deze strijdleuze wordt uitgesproken. Wat hij hier aanvoert, bepaalt zich vooreerst, om ons te overtuigen, dat deze Synode (de Dalai-Lama, die nooit sterft) volstrekt en in geenen deele eenige vertroosting te weeg bragt. Daarop wordt van acht verschillende zijden, zeer kort, aangewezen, dat de Dordsche Synode geheel heeft misgetast, van hare magt een ergerlijk misbruik maakte, zoodat, volgens bl. 32, ‘de handelwijze en verrigtingen der Dordsche Synode de afkeuring verdienen van alle ware Hervormden, die den Bijbel alleen tot rigtsnoer nemen van hun geloof, geen menschelijk gezag in de Kerk dulden, en van alle onregtvaardigheid, welke in Gods oog een gruwel is, afkeerig zijn.’ - Op deze wijze vervolgt onze onbeschroomde vriend zijnen weg, en komt weldra op de zoo gewigtige onderteekening. - ‘Maar deze geschiedde vrijwillig.’ - Voorzeker! maar wie niet teekende, kon geen

{==388==} {>>pagina-aanduiding<<}
Predikant worden, werd daarenboven als een verfoeijelijke ketter verbannen. ‘Verbeeldt u, (zoo zegt de Schrijver hier even waar als geestig) verbeeldt u, dat de Jeruzalemsche Vergadering tot de Christenen uit het Heidendom gezegd had: indien gij Christenen blijven wilt, moet gij u allen laten besnijden; evenwel wij dwingen niemand: doch zoo gij u aan de besnijdenis niet onderwerpt, zullen wij u voor Onchristenen houden en uit de Christelijke Kerk bannen. Zou dit niet inderdaad een gruwelijke dwang geweest zijn?’ (Bl. 35, 36.) Nu beijvert zich de Schrijver met hand en voet, om ons duidelijk te maken, dat de onderteekening een verouderd misbruik is, hetwelk men reeds lang had behooren af te schaffen. Men leze zijne wél gemotiveerde redenering van bl. 36 tot 47. Hij verwerpt hier onbepaald, en wil niet, dat ooit weder eene dubbelzinnige verklaring plaats vinde - hij heeft gelijk: wanneer eene Kerkelijke Vergadering zich moet redden, even als een Esprit fort, die aan het haspelen geraakt, door dubbelzinnigheden, dan is ook hier voor de Gemeente weinig vertroosting, maar zeer veel ergernis en argwaan. - Naar aanleiding van dit alles, waagt de Schrijver het, eene proeve te geven van mondelinge of schriftelijke verklaring; zie bl. 49, 50. Deze verklaring zal aan velen mishagen, aan velen zeker behagen: wij zouden er ons mede kunnen vereenigen; ofschoon het mogelijk beter ware (daar wij nu toch eens zóó ver gekomen zijn) alle banden te verbreken, uitgenomen die, waardoor domme, gevaarlijke en razende menschen moeten bedwongen worden.
Uit ons verslag blijkt reeds, wat men hier te vinden en te wachten hebbe: echte mannentaal, eenvoudig duidelijk betoog, nadrukkelijken ernst, en - let wél - geen enkel scheldwoord. Wij gelooven, dat dit zeer liberale stukje nut kan stichten, en reeds gesticht heeft. Wij wenschen aan de vervolgde waarheid dergelijke kampvechters; zij bezit er meerdere in ons Vaderland. Men leere zoo eenvoudig, zoo gematigd, zoo onbewimpeld schrijven en spreken; het is hoog tijd geworden. De stoute kinderen, die den stillen en denkenden man op straat uitschelden, met slijk werpen en een vreeselijk geschreeuw maken, moeten in de kinderkamer worden opgesloten, tot dat men hun wat meer fatsoen geleerd heeft. Wij achten den Schrijver van dit Eenvoudig woord juist daartoe geschikt; hij weet echter, hoe lastig die stoute

{==389==} {>>pagina-aanduiding<<}
knapen zijn: ‘Ik voorzie veeleer, (zegt hij bl. 59) dat de verdwaalden mijne bedoeling miskennen, en mij voor eenen lasteraar, en mijn boekje voor een lasterschrift uitmaken zullen.’ Dit zal dan ook zeer waarschijnlijk hier en daar plaats grijpen; maar daardoor verliest de goede zaak niets. Wij wenschen den krachtigen Schrijver, dat hij, ook door dit stukje, iets moge verrigt hebben ten beste van het Rijk van jezus, en dat hij, van alle zijden ondersteund, ‘zal blijven ijveren voor den Bijbel en voor de vrijheid, met welke christus ons heeft vrijgemaakt, wel verzekerd dat hij het goede deel heeft gekozen, dat van hem niet zal weggenomen worden.’





Bedenkingen over de Ontboezeming van R. Engels, Predikant te Nieuwolda, door een onderzoekend Gereformeerd Protestant. Te Groningen, bij M. Smit. 1834. In gr. 8vo. 73 Bl. f : - 50.

De Schrijver wil dit stukje niet als een Tegen- of Twistschrift beschouwd hebben. Hij wenschte slechts bedenkingen mede te deelen, die mogelijk tot nadenken aanleiding kunnen geven en het oordeel over vele thans ter sprake zijnde bijzonderheden uitbreiden. Hij verschilt namelijk in eenige punten niet weinig van Do. engels. Hij zegt, bl. 27: ‘Neen, de oorzaak van het separatisme, als eerste oorzaak, moet alleen worden gezocht in de nog bestaande Dordsche Geloofsregels.’ En bl. 33: ‘De Heer engels houdt de leer der Dordsche Synode voor eene stevige leer. Ik vind er slechts veel goeds in. Een derde zal er weinig goeds in vinden. Een ander daarentegen wil hare (derzelver) onfeilbaarheid. Hoe zullen al die partijen vereenigd worden? Geen engels zal met zijn gematigd stelsel hier iets vermogen; maar het kwaad moet in den wortel worden aangetast, de Formulieren moeten geheel ter zijde worden gesteld, en elk Leeraar predike dus naar zijn licht.’ De Schrijver, die geen Predikant schijnt te zijn, wil dus vrijheid voor allen en slaat scheiding voor; maar wat dan? ....


Chronologisch Overzigt der Nederlandsche Vorsten, door L.G. Visscher, Hoogleeraar aan de Universiteit te Utrecht.

{==390==} {>>pagina-aanduiding<<}
1ste en 2de Aflevering. Te Utrecht, bij C. van der Post, Jr. In fol. 78 Bl. f 5-50.


Toelichtingen tot het Chronologisch Overzigt der Nederlandsche Vorsten, enz. Te Utrecht, bij C. van der Post, Jr. 1833. In gr. 8vo. 68 Bl. f : - 75.


Verhaal van de Belegering der Citadel van Antwerpen door het Fransche Leger, in Dec. 1332, enz. Door J.W.T., voormalig Officier der Genie. Uit het Fransch vertaald. Met eene Plan en Kaart, enz. Te Zaltbommel, bij J. Noman en Zoon. 1833. In gr. 8vo. 152 Bl. f 2-40.


Gedenkwaardigheden uit het Leven der Hertogin Van Berry, van haar huwelijk tot na hare gevangenneming te Nantes. Uit het Hoogduitsch. Met Portret. Te Zaltbommel, bij J. Noman en Zoon. 1833. In gr. 8vo. 90 Bl. f 1-20.


Overdenkingen over de tegenwoordige buiten- en binnenlandsche Staatkunde van Grootbrittanje en het Ministerie van Lord Grey. Naar het Engelsch. Te Alkmaar, bij J.A.M.W. le Sage ten Broek. 1833. In gr. 8vo. 84 Bl. f : - 90.

Het Chronologisch Overzigt van den Hoogleeraar visscher is natuurlijk ingerigt naar zijne wijze van inzien der duistere punten onzer Geschiedenis, waarbij hij b.v. omtrent ada, als Gravin, wagenaar schijnt te volgen. Wij willen hierover niet twisten, te minder, daar het hier om tijdsbepaling, niet om regt te doen is. Naar ons inzien beantwoorden beide Afleveringen aan het oogmerk. De Toelichtingen in 8vo. van het werk zelve in fol. behooren er volstrektelijk bij. Wij wenschten, dat dezelve dan ook in het eigene formaat waren gedrukt.
Aan alle beminnaars der Geschiedenis van ons Vaderland, voor zoo ver zij het oorspronkelijke missen, bevelen wij het Verhaal der Belegering van de Citadel van Antwerpen aan. Alle noodige bescheiden en bijlagen vindt men bijeen; en juist omdat een Franschman het oorspronkelijke geschreven heeft, is de lof, onzen dapperen landgenooten toegezwaaid, des te onpartijdiger.
De Gedenkwaardigheden uit het Leven der Hertogin van berry laten veel te wenschen over. Men vindt er wei-
{==391==} {>>pagina-aanduiding<<}
nig meer, dan uit de nieuwspapieren bekend is, en onder anderen niets van haar tweede huwelijk met een' Italiaanschen Vorst.
De Overdenkingen over de Staatkunde van Grootbrittanje zijn zeer geschikt, om ieder te doen inzien, aan welke misslagen Lord grey en de zijnen zich schuldig maken, en welke ontwerpen hunne partij koestert. Intusschen, het is een opstel van de zijde der Tories; en men vergete niet bij de lezing ook hier toepasselijk te maken het bekende: Iliacos intra muros peccatur et extra. Tegenwoordig zijn de Whigs onze vijanden; maar men wane niet, dat de Tories in waarheid zoo veel beter jegens ons gezind zijn. Eigenbelang, met verzaking van alle regt en billijkheid, is van ouds het karakter der Britsche Staatkunde bij alle partijen. De Fransche Staatkunde, zoo wel onder de bourbons als onder andere Gezaghebbers, is in den grond der zaak niet beter. Maar de Franschen huichelen steeds, eenigen eerbied voor de regtvaardigheid te koesteren; de Engelsche Staatslieden zijn te trotsch, om hunne snoodheid achter een masker te verbergen. Wanneer zal Europa van al dat gespuis worden verlost? Als Vorsten en Volken zich zullen beteren en wijs worden. Tantum!





De Batavieren. In vier Zangen. Door L. van den Broek. Te Leeuwarden, bij H.C. Schetsberg. 1833. In gr. 8vo. 96 Bl. f 1-80.

Toen de Heer van den broek het voornemen opvatte, om dit gedicht te vervaardigen, stelde hij zich voor, een tafereel van de zeden en gebruiken der Batavieren te schetsen; maar hij is van dat plan afgeweken. Het was (wij schrijven dit een en ander uit de Voorrede letterlijk af) zijne gebrekkige of eng beperkte kennis van de geschiedenis in het algemeen en van die onzer voorvaderen en al derzelver aanhangige omstandigheden in het bijzonder, waarover hij zich beklaagde. Daarom sloeg hij zijnen eigenen weg in, en zocht, zoo veel mogelijk, bijpaden, welke hem toch niet geheel zijdelings afvoerden. Daarop zouden wij nu wel lust hebben, met horatius te antwoorden:

Sumite materiam vestris, qui scribitis, aequam 
Viribus. 


Het verstrekt den Heere van den broek op zichzelf

{==392==} {>>pagina-aanduiding<<}
niet tot schande, dat hem die naauwkeurige kennis ontbreekt, welke gevorderd wordt tot het schetsen van een tafereel van de geschiedenis, zeden en gewoonten der Batavieren; maar wij houden het daarvoor, dat het in 't algemeen niet is aan te prijzen, wanneer men, evenwel zulk een onderwerp tot zijne poëzij kiezende, er van maakt, wat men er van maken kan, en bijpaden gaat zoeken. Dat de Dichter zijnen eigenen weg gaat, daarover behoeft hij zich nooit te verontschuldigen; wij verwachten dit van hem: maar het verzenmaken is geene verpligting, en waartoe dan eene stof aangegrepen, van welke men vooraf erkent: ‘ik ben er niet voor berekend’? Echter schijnt ook nog eene andere reden den Heer van den broek teruggehouden te hebben van het geven eens dichterlijken tafereels van de zeden en gewoonten onzer voorvaderen, de Batavieren. Hij achtte de poëzij te zeer beperkt, wanneer een tijdvak, door haar gekozen, vol is van elkander gelijkende gebeurtenissen. Zoo kwam hem voor de geschiedenis der Batavieren te zijn. Hunne zeden, hunne gebruiken, hunne feesten en plegtigheden zwonken (zwenkten), zoo veel hem bekend is, om dezelfde spil, en hielden immer eene aan elkander gelijkende gedaante. Zoo was het met hunne wijze van oorlogen; en het beschrijven van één treffen is voldoende, om alle hunne veldslagen te doen leeren (doen of leeren is overtollig) kennen. Wij zijn dit met den Dichter eens, maar ontkennen de ingewikkelde gevolgtrekking, alsof deze gelijkvormigheid de zaak ongeschikt voor een dichterlijk tafereel zou maken. Men behoeft toch zulk een tafereel juist niet tot de dikte van een matig boekdeeltje uit te spinnen. En waarom zou men niet in eenen zang het huiselijke leven der Batavieren kunnen schetsen; in eenen anderen een tafereel van hunne vroegere geschiedenis ophangen,
en in eenen anderen weder hunne wijze van oorlogvoeren schilderen? Wilde men het eerste, dat altijd nog al uitgebreid is, afdeelen; welnu! men vange aan met eene dichterlijke schildering van den grond, en schetse er den Bátavier, gelijk hij leeft van jagt en visscherij, in de eenvoudige hut, met gade en kroost. Men wijde eenen anderen zang aan de teekening van zijn burgerlijk leven en eenvoudige Godsdienst. Men doe in eenen derden eenen eerbiedwaardigen grijsaard optreden, die voor de hem op een feest omringende jeugd op forschen Bardentoon een tafereel ophangt van vorige dagen (waarbij dan wel de togt der Noormannen naar

{==393==} {>>pagina-aanduiding<<}
Italië, die, door den Cimbrischen vloed verjaagd, de volken met zich zuidwaarts slepen, in aanmerking komt, zonder nog, gelijk hier, twee der vier zangen in te nemen); terwijl de opstand tegen de Romeinen onder civilis, gelijk hier, de stof tot eenen vierden zang oplevert, waarbij uitmuntende gelegenheid is, om der Batavieren wijze van oorlogvoeren te doen kennen. Een dichtstuk, op deze of dergelijke wijze ingerigt, zou met meer regt den titel: de Batavieren kunnen voeren; der Cimbren togt, bij welken onze voorvaderen toch slechts zeer ondergeschikt zullen geweest zijn, zou minder op den voorgrond staan; en, om niet meer te noemen, de eenheid ware veel beter bewaard gebleven. Tot zulk een tafereel behoort kennis, het is waar; maar tacitus' gulden boeksken: de moribus Germanorum is in onze taal door van wijn overgezet; de geschiedenis is, blijkens het voor ons liggend werkje, aan van den broek genoegzaam bekend; het werk van engelberts: aloude staat der Vereenigde Nederlanden is gemakkelijk te bekomen; en wie den regten toon wil leeren kennen, die leze slechts klopstock's Hermansschlacht. Het stond aan van den broek zekerlijk vrij, te geven, wat hij wilde; maar wij gelooven niet onbillijk te oordeelen, wanneer wij het daarvoor houden, dat hij of het plan van zijn dichtstuk, of den titel had moeten veranderen.
Na deze algemeene aanmerking willen wij den inhoud eenigzins breedvoerig opgeven; de titel en aard des werks lokken ons uit, om wat langer bij dit dichtstuk stil te staan.
In den eersten Zang schildert de Dichter claudius, een' grijzen Batavier, gelijk hij staat aan den oever van den Rijn, denkende aan vroegere dagen. Zijn zoon bruno voegt zich bij hem met de klagt:

't Is ons alleen gegund, den naam van vrij te dragen, 
Maar Romes adelaar, alom zoozeer geducht, 
Beschaduwt onzen roem met uitgebreide vlugt; 
Dat wondt mij diep de ziel. 


Claudius:

Betoom uw drift, mijn zoon!......... 
Meet uwe en s vijands kracht en wacht de hulp der Goôn. 


Bruno meent, dat de Goden zwijgen, ‘als verheugd om onze tegenheden.’ Claudius zal hem doen hooren,

{==394==} {>>pagina-aanduiding<<}


hoe die bijstand blonk in 't lot van 't voorgeslacht, 
Eer 's hemels wil het volk op dit ons erfgoed bragt. 


Het daarop volgende is de beschrijving, hoe ‘'t moedig volk de stoute Cimbren’ volgde, en ‘de onweêrstaanb're magt van 't Westen en van 't Noorden’ vereenigd trok ‘naar Itaaljes vruchtbare oorden,’ na beslechten twist tusschen teuchubold, den ‘Noordschen Veldheer,’ en brennus, den ‘gebieder der Germanen.’ Dit alles wordt alzoo in den mond van claudius gelegd; maar het is als zoodanig niet door’ ‘aangeduid, en de geheele houding van dien Zang heeft ook oneindig meer van de taal des Dichters zelven, gelijk het dan ook zelfs door eenen ‘Germaanschen Bardenzang’ afgewisseld en door een ‘Noordsch Krijgslied’ gevolgd wordt. Echter was het genoemde duidelijk genoeg de bedoeling van den Dichter, daar hij in het begin van den tweeden Zang claudius doet voorkomen, als die

reeds zijn zoon verhaalde, 
Hoe de edele Germaan op trotschheid zegepraalde; 


waarna de grijze held voortgaat met verhalen, hoe

Het Noordsche leger, ... na menig bangen dag, 
Itaaljes vruchtb'ren boôm en held'ren hemel zag; 


en brennus

eischte, als wettig loon voor goed en bloed en leven, 
Dat Rome een vruchtbaar land zijn volk ter woon zou geven; 


waartegen hij aan Rome, als ‘kostb'ren ruilprijs,’ aanbood, om ‘de vrijheid, waar ze ook roept, met kracht ten dienst te staan.’ Maar

trots(ch) zag de adelaar, wien roof ten voedsel strekte, 
Wiens uitgebreide vlugt reeds zooveel rijken dekte, 
Op d' ongetemden held van 't kille Noorden neêr. 


Het heette nu:

Die hoon eischt bloed ten zoen! - 
Op Noordsche helden! op Germanen! grijpt het zwaard. 


Thans volgt de beschrijving van den slag:

Verschriklijk was de schok, verschriklijk 't eerste botsen 
Der beide legers; met de zwaarden en de knodsen 
Ving 't Noordsche krijgsvolk aan, enz. 



{==395==} {>>pagina-aanduiding<<}

tot dat eindelijk ‘Rome wijkt en brennus zegepraalt.’ Maar het overwinnend leger werd doof ‘voor 't vaderlijk vermaan der ouden en der wijzen,’ daar het, in het zoele Zuiden, ‘onbekend genot zoekt in dartele vermaken.’ Dit ziende, wil ‘oud Rome zich wreken;’

En eer men weêrstand biedt met zaam vereende kracht, 
Vlugt reeds der Cimbren heir voor Romes legermagt. 
En eer zich Romes magt op 't Noordsche heir kan wreken, 
Is 't reeds met schande en schuld Itaaljes grond ontweken. 


Wij hebben op dezen Zang weder dezelfde aanmerking, als op den vorigen. De Dichter verliest terstond uit het oog, dat niet hij het is, maar claudius, die spreekt, en, tusschen de beschrijving in, weder een ‘Lied van radboud, den Priester,’ opzegt.
In den derden Zang is het tien jaren geleden, ‘sinds de grijsaard, bruno's vader, zat van 't leven, de oogen sloot.’ Thans bukte Germanië voor Romes juk, en slechts ‘bij 't hoogtijd vieren’ liet het ‘vrolijk aangeheven lied den ouden roem van de dappere vaderen aan het nakroost hooren.’ Bij zulk een feest wekte het ‘Lied van fenna,’ de dochter van bruno, tot den strijd en hare gezellinnen om ‘kransen te vlechten om de slapen van den uitverkoren held.’

Hij zal de monsters vellen, 
Die brassen in ons bloed; 
Hij zal onze eer herstellen, 
Met onverwinb'ren moed. 


Maar

Een woeste knaap, met kronk'lend gitzwart hair, 
Dringt door de schaar der blijde feestgenooten. 


Het is ‘de stoutste lijfsoldaat,’

Op 't allernaauwst aan 't Opperhoofd verbonden, 
Door Rome als Vorst op Bato's erf gezonden. 


Deze wil zich ‘voor fenna's lied wraak verschaffen,’ en Romes hoon met haar bloed uitwisschen. Een oude Batavier echter

{==396==} {>>pagina-aanduiding<<}


Schiet ijlings toe en roept, door drift vermand: 
‘Ontvang den dood van de oudste slavenhand.’ 


Dit is het sein van den opstand:

De vader ijlt, de zuster spoort den broeder 
Ten kampstrijd aan, de diepgeroerde moeder, 
Schoon aangedaan door 't daverend gejuich, 
Geeft aan haar zoon 't begeerde wapentuig. 


Deze Zang is, in ons oog, de best gelukte van het geheele gedicht. Fiksch is b.v. de navolging van het bekende: het bloed der martelaren het zaad der kerke:

Wij zullen juichend zingen, 
Hoe zwart de toekomst schijn', 
En 't bloed der jongelingen 
Zal 't zaad der vrijheid zijn. 


Vierde Zang.

Civilis, die de vrucht van vreemde kennis plukte, 
Op wiens beleid en deugd de tijd het zegel drukte, 
Gehard in 't worstelperk van dikwerf knellend leed, 
Ziet zich als wettig hoofd met de oppermagt bekleed. 


Nu rust men zich toe ten strijde, en

Die maar vliegt heinde en ver en zamelt strijdb're mannen, 
Die met het groeijend heir vrijwillig zamenspannen, 
Als strevend naar één doel, en reeds de derde nacht 
Bedekt in 't open veld Civilis legermagt. 


‘Romes weelderige afgezanten’ vernemen deze tijding ‘bij 't glinst'ren van de feestbokalen.’ Nu roept de Landvoogd de hoofden zamen; ‘de heete strijd vangt aan,’ en ‘'t glinst'rend lemmer, rondgezwaaid door d' ijz'ren arm van bato's zonen, doet de dapp're Romers zwichten.’ Eindelijk

Stijgt 's overwinnaars kreet bij 't glinst'ren van het staal: 
‘De Goden zijn geloofd; ons is de zegepraal!’ 


Nu ‘stijgt luid der Barden lied in 't plegtig avonduur.’ En aan het slot:

{==397==} {>>pagina-aanduiding<<}


Op de afgebroken brug....... 
Wordt roemvol 't schoonst verbond, ten loon der dapperheid, 
Die 't slavenleven haat, op woord en eed gesloten. 


Wij hebben in dit Dichtstuk vele fraaije plaatsen aangetroffen; maar mogen eenige aanmerkingen, die wij onder het lezen maakten, niet terughouden. En dan komt ons de toon van sommige der ingevlochtene Gezangen voor, niet de ware te wezen. Het ‘Noordsche Krijgslied’ b.v. heeft weinig Noordsche kleur. Wij zullen slechts één enkel voorbeeld aanhalen, en ieder zal terstond het onderscheid gevoelen. ‘Voort dan,’ is het bij van den broek:

Voort dan, dapp're Bondgenooten! 
Tart zelfs 't woeden der Natuur; 
Digt geschaard en vastgesloten 
Tot een onverbreekb'ren muur! 
Straft wie roekloos ons bespot: 
Odin-zelf zal voor ons waken, aller Goden Heer en God. 
 
Nimmer sidd'ren Noordsche mannen: 
't Zwaard vlamt als een bliksemslits. 
Waar wij onze bogen spannen, 
Scherpt de dood der pijlen spits; 
Wie ons te overwinnen tracht, 
Odin-zelf is onze Koning, hij beschermt ons door zijn magt. 


Welk eene geheel andere tint heeft het volgende, ook uit een Noordsch Krijgslied, bij walter scott (*):

Waar 't zwaarst en dapperst wordt gestreên, 
Zweeft Odin's dochter voor u heen; 
Verneem, wat zij u zal vermelden: 
Of zege en roem en lof op aard', 
Of, zoo u 't doodend staal niet spaart, 
In 't schoon Walhalla 't loon der helden. 
Daar wordt de meede u toebereid, 
Kamp en genot in eeuwigheid. 
Op, knapen, ridders, moed en lust! 
Treft, als de orkanen uwer kust! 


Dezelfde aanmerking zouden wij kunnen maken omtrent

{==398==} {>>pagina-aanduiding<<}
het Bardenlied in dien zelfden Zang, den toon vergelijkende met dien b.v. in klopstock's even aangehaald Dramatisch Dichtstuk, of met den Voorzang van helmers voor de Hollandsche Natie; maar wij moeten ons bekorten.
De vergelijkingen, en dit achten wij in het onderhavige Gedicht een ander gebrek, zijn al te menigvuldig en uitgewerkt. Bladz. 37-39 vindt men op 32 dichtregels eene van 8, eene van 6 en eene van 3 regels, en zoo is het bijna door het gansche boekje heen. Dit is, naar ons gevoel, eene ongevallige overlading met pronk; terwijl dan nog vele dier vergelijkingen, wij zullen niet zeggen verkeerd, maar vrij zonderling zijn; b.v. bladz. 18:

Gelijk het wassend graan, met gouden glans omtogen, 
Door 't suizen van den wind, die dartel blaast, bewogen, 
Al golvend zich vertoont, met rijken dos getooid, 
En zoo langs d' akker rolt, die schier onmerkbaar glooit, 
Zoo daalde ook 't leger af - 


en bladz. 91:

Gelijk een donderslag, die 's hemels wraak doet duchten, 
Den tempelschenner dwingt het heiligdom te ontvlugten, 
Zoo jaagt des Veldheers dood, bij 't klimmende gevaar, 
Den schrik voor eigen schim in Romes legerschaar. 


Het heeft ons ook gehinderd, dat in den mond van claudius de ware moed vergeleken wordt bij dien der Romeinen; bladz. 13:

Hier woonde een edel volk, naar waarde nimmer te achten, 
Begaafd met Roomschen moed. 


Bladz. 25:

Maar d' eed'le jongeling, die door den moed eens Romers 
Bezield - 


Bladz. 47 doet het de Dichter, of eigenlijk claudius, voorkomen, alsof ‘'t verhittend druivensap’ den ‘zuiv'ren dronk, dien de Natuur tot lafenis schenkt,’ verdrongen had, na der Noormannen inval in Italië. Van het druivensap in eigenlijken zin moge dit waar zijn; maar de Noordsche volken waren toch op het punt van drinken nim-
{==399==} {>>pagina-aanduiding<<}
mer matig. Helmers zegt ook wel, in zijnen aangehaalden Voorzang:

Wat pocht ge (Romeinen) op purp'ren druiventrossen! 
Het nat des Rijns lescht ook den dorst. 


Zij lieten het niet bij het nat des Rijns. Diem noctemque continuare potando, nulli probrum, zegt van hen tacitus, en zelfs in Walhalla verwachtten zij oude meede en krachtig bier; gelijk hier dan ook, en te regt, bij herhaling gesproken wordt van ‘gistend graanvocht’ en ‘geestrijk vocht in broze vaten.’
Bladz. 78 dunkt ons de taal van civilis tot den grijzen bruno:

En gij, mijn Bruno! die nu de oppermagt laat varen, 
En willig hulde doet aan mijn beleid en jaren, 


van verwaandheid niet vrij te pleiten.
Onaangenaam zijn ook vele herhalingen. ‘Riet en lies’ (lisch) komen wat al te dikwijls voor, gelijk ook de vlam zich gedurig ‘krult om het offer’, en de Rijn bij de meeste beschrijvingen of aanduidingen van het terrein te veel eene hoofdrol speelt.
Wij ontmoetten almede vele verkeerde woorden. Omstempeling, bladz. VI, is zonderling; kille Rijn, bladz. 7, een min gepast Epitheton. De Druïde, bladz. 26, is ‘door zijn zilverblanken baard’ niet zoo zeer ontzagchelijk, als wel eerbiedwaardig. Een beukelaar, ald., kan wel voorzien of beklonken zijn ‘met koop'ren praal’ (*), maar niet bemaald, d.i. beschilderd. Bladz. 75: ‘Het zwart gewaad, waarin de nacht het woud verhulde;’ waarom niet de wouden hulde? Wat is, bladz. 70, dikkende assche? Rossenbaard, bladz. 25, is paardenbaard; het moet zijn rosse baard.
Ten gevalle van maat en rijm, zijn er ook eenige constructiën en woorden, die er, zonder dien dwang, niet zouden gevonden worden. Wij teekenden aan: Bladz. 15: ver-
{==400==} {>>pagina-aanduiding<<}
volgen 't weerloos wild; moet zijn: 't weerloos wild vervolgen. Bladz. 16: ‘Sunna's stralend licht de 
{== afbeelding 	==} {>>afbeelding<<}
    
 zijn aanblik tergt.’ Bladz. 42: 
{== afbeelding 	==} {>>afbeelding<<}
    
. Bladz. 56: verheerd (overwonnen.) Een harde regel is bladz. 53: ‘'t Manlijk oog kon niet meer flonk'ren, bij 't der borst ontvloeid verhaal.’
Ook hinderen taalfouten, als: bladz. 18. vervong; bladz. 19. vloden voor vloodt en eischten voor eischtet; bladz. 20. den nood (eerste naamv.); bladz. 37: ‘Toont Rome uw dapperheid, tot dat het de eerkroon bied, een vriendschap afsmeekt,’ enz. het moet of biedt of afsmeek' wezen; bladz. 28. overschreed (deelwoord); bladz. 88. de Rijnstroom (vierde naamv.); bladz. 68. het volk verbaast, waar van den broek meent: het volk is verbaasd; maar zegt: het volk wekt verbazing. - Druk- en punctuatie-fouten zullen wij maar overslaan.





Poésies, par Mademoiselle H. van den Bergh. Breda. Imprimerie de W.A. Oukoop. 1833. 132 pag. pet. en 8vo.


Het Erflied onzer Vaderen. Te 's Gravenhage, bij G. Vervloet. 1833. In gr. 8vo. 8 Bl. f : - 20.

De gedichten van Mejufvrouw van den bergh schijnen ons zeer wel in harmonie te staan met de taal, waarin zij geschreven zijn. Bevalligheid, verrassende wendingen, zacht en teeder gevoel, doch dat altijd door zekere luim gewijzigd en getemperd wordt, kenschetsen hare Muze: en wie zal niet toestemmen, dat het Fransch (met hetwelk de Dichteres genoegzaam vertrouwd is, om er hare denkbeelden en gewaarwordingen ongedwongen in uit te storten) juist voor zulke soort van poëzij uitnemend berekend is? Verhevenheid, kracht, stoutheid, eigenlijken hartogt, beeldrijke en bezielde taal moet men in dit bundeltje niet zoeken. De Dichteres laat zich ook niet voorstaan, in het hoogere gebied der Dichtkunst uit te munten of te schitteren. Zij wenscht aan een smaakvol publiek slechts zóó ver te behagen, dat men hare toonen met welgevallen aanhoore; en wij twijfelen ook niet, of dit lieve bundeltje zal vele lezers en lezeressen vinden.

{==401==} {>>pagina-aanduiding<<}

Als Nederlander echter was Recensent het nieuwe Wilhelmus van Nassauwen, onder de benaming van Erstied onzer Vaderen door eenen ongenoemden vervaardigd, (de Dame vergeve ons deze openhartige bekentenis!) nog meer welkom. Het is keurig en vloeijend gedicht, ademt het echte vaderlandsche gevoel, en, hoe eenvoudig en onopgepronkt, (gelijk het ook wezen moest) is het echter levendig en bezield. Wij wenschen, dat het welras op aller lippen zweve en in aller harten wedergalme! Gaarne zingen wij den Dichter na:

‘Geen lied, geleerd van vreemden, 
Klonk ooit zoo fier, zoo schoon! 
Kom, Echo onzer beemden, 
Ons hart herkent uw' toon! 
Gij, lied van Nassau's helden, 
Gij, Marnix' vrijheidsbeê, 
Verjaard op onze velden, 
Verjaard op onze zee!’ 







Taalkundig Magazijn, of gemengde Bijdragen tot de kennis der Nederduitsche Taal; bijeenverzameld door A. de Jager. Iste Stuk. Te Rotterdam, T.J. Wijnhoven Hendriksen. 1833. In gr. 8vo. VIII en 102 bl. f 1-10.

Zoo wel het oogmerk van den kundigen de jager, als de wijze, waarop hij tot dusver in de verzameling van zijn Taalkundig Magazijn is te werk gegaan, kunnen wij niet anders dan toejuichen. In dit eerste Stuk ontmoeten wij eerst eene Verhandeling over de Naamvallen [in onze taal], door den Heer görlitz; welke Verhandeling te voren was medegedeeld in het Magazijn van Onderwijs en Opvoeding, IVde Deel, maar, na herziening door den Schrijver, aan den Verzamelaar voor dit tegenwoordige Tijdschrift is afgestaan. Onder die opmerkingen, welke bijzonder onze aandacht trokken, behoort hetgeen er gezegd wordt van den tweeden naamval, namelijk, wanneer deze vóór het beheerschende woord mag gesteld worden, gelijk in Davids psalmen; wanneer niet, gelijk in de soldaten des regements, nooit des regements soldaten. Gaarne hadden wij hier echter zien bijgevoegd, dat ook in dit opzigt den Dichteren eene grootere vrijheid vergund

{==402==} {>>pagina-aanduiding<<}
is. Zeer juist is verder hetgene bepaald wordt omtrent de gevallen, waarin het voorzetsel van door eenen tweeden naamval kan vervangen worden, gelijk de verdiensten van den man of des mans verdiensten, of ook de verdiensten des mans; doch daarentegen een man van verdiensten, een Amsterdammer van geboorte, een kind van twee jaren, enz. waar van geenszins met zijnen vierden in een' eenvoudigen tweeden naamval mag worden veranderd. Na deze Verhandeling volgen Taalkundige bijzonderheden, voornamelijk over uitspraak en schrijfwijze, door d. bomhoff, h. zn., welke blijken geven van het fijn gehoor en het schrander inzigt des opstellers, onder anderen het aangemerkte op de ongelijkvormigheid der meest aangenomene spelling in het meervoud der naam- en de onbepaalde wijze benevens het meervoud in den tegenwoordigen tijd der werkwoorden, - op ik, iken, ikken, b.v. monnik maakt monniken; waarom dan leeuwrik en leeuwerik, leeuwrikken en leeuwerikken? Bomhoff (waarin wij hem gaarne bijvallen) wilde de k nergens verdubbeld hebben in dien toonloozen uitgang, en dus ook even min in het meervoud van kievit, waar hij kieviten boven kievitten verkiest. - Voorts treft men in dit eerste Stuk nog eenige Taalkundige opmerkingen aan, uit brieven van Mr. bilderdijk getrokken, waaronder die over elkander en malkander. Meer over dat elkander en malkander (d.i. elk den ander,
dus met elkander, elk met den ander; en manlijk den ander, dus met malkander, manlijk of hoofdelijk, ieder mensch of man met den ander) vindt men in de gemengde opmerkingen van den Verzamelaar zelven, die zoo deswege, als om het overige van den inhoud, dit eerste Stuk tot een wezenlijk sieraad strekken. Niet minder welkom zal den Taalbeminnaren de laatste bijdrage wezen, zijnde eene Proeve van Taalkunde uit een, in het Oud-Nederduitsch geschreven werk uit den Karolingischen tijd; door den Hoogleeraar a. ypey; namelijk Psalm 54, vs. 7-9, en eenige andere Psalmen, met de vertaling in onze hedendaagsche spraak onder elk vers. Men zal daaruit onder anderen zien, hoe onze taal, even gelijk meestal de Oud-Duitsche tongvallen, weleer veel vloeijender en klinkender was, dan tegenwoordig: want niet alleen treft men er zelden die hinderlijke opeenstuiting van medeklinkers aan, welke het tegenwoordige Hoog- en Nederduitsch zoo dikwerf stroef en stootend maakt; maar ook ontmoet men telkens, in plaats der doffe e en en, de uitgangen

{==403==} {>>pagina-aanduiding<<}
a, i, o, an, in en on, ja ook, voor het verouderde es in den tweeden persoon van het enkelvoud, het welluidender dos; en zulks zonder dat daarom de doffe e, die op zijnen tijd niet onbevallig is, geheel zoude ontbreken. Men hoore b.v. Psalm 54, vs. 7-9 (de th waarschijnlijk uit te spreken bijna als d): ‘ 
{== afbeelding 	==} {>>afbeelding<<}
    
 uvel 
{== afbeelding 	==} {>>afbeelding<<}
    
 minon: an 
{== afbeelding 	==} {>>afbeelding<<}
    
 te-spreide sia. 
{== afbeelding 	==} {>>afbeelding<<}
    
 sal ic offran thi: in 
{== afbeelding 	==} {>>afbeelding<<}
    
 sal ic namin thinin, Herro! wanda guot ist. Wanda fan allin 
{== afbeelding 	==} {>>afbeelding<<}
    
 tu (thu?) mi: in ovir 
{== afbeelding 	==} {>>afbeelding<<}
    
 mina 
{== afbeelding 	==} {>>afbeelding<<}
    
 oga min.’ En Psalm 55, vs. 6-8: ‘Forthta in 
{== afbeelding 	==} {>>afbeelding<<}
    
 quamon ovir mi: in 
{== afbeelding 	==} {>>afbeelding<<}
    
 mi 
{== afbeelding 	==} {>>afbeelding<<}
    
. In ic quad: wie sal gevon mi fetheron also duvon; in ic 
{== afbeelding 	==} {>>afbeelding<<}
    
 sal in raston sal. Ecco, 
{== afbeelding 	==} {>>afbeelding<<}
    
 ic 
{== afbeelding 	==} {>>afbeelding<<}
    
 (
{== afbeelding 	==} {>>afbeelding<<}
    
?), inde bleif an eudi.’
Wij wenschen den Heere de jager alle ondersteuning bij zijne belangrijke en nuttige onderneming; terwijl wij eindigen in de hoop, dat hij telkens, even als nu, iets van zijne eigene pen ons zal mededeelen.


De Invalide. Historisch-romantische Tafereelen uit lateren tijd, door C. Spindler. III Deelen. Te Haarlem, bij de Wed. A. Loosjes, Pz. 1832. In gr. 8vo. 874 Bl. f 8-40.

De Schrijver van dit uit het Hoogduitsch vertaalde werk is uit zijne vorige schriften reeds bekend; het tegenwoordige zal het thans waarschijnlijk bij velen ook al zijn; en wie nieuwsgierig is, om de beeldtenis van spindler te aanschouwen, die vindt voor den titel van het eerste Deel gelegenheid, om hieraan te voldoen. - Het tooneel der Geschiedenis is hier meestal Frankrijk, en wel in het tijdvak van 1789-1815, waaruit het (dit willen wij der Uitgeefster over het geheel wel toestemmen) ‘met eene fiksche hand ontworpene en meesterlijk als naar het leven uitgewerkte Tafereelen’ vertoont; ofschoon er hier en daar eene zekere wildheid in heerscht, die ons niet behagen wil. Er komen

{==404==} {>>pagina-aanduiding<<}
vele werkelijk bestaan hebbende personen en gebeurtenissen van dien tijd in voor, die dikwijls veel meer belang, dan de verdichte hoofdpersonen, inboezemen, en om welke te kennen men waarlijk ook geene verdichting noodig heeft. - Volgens den titel is de held dezer Geschiedenis slechts één; maar volgens den doorloopenden inhoud des werks zijn er twee: doch met de eenheid, zoo wel als met de goede aaneenschakeling, zonder geduchte luchtsprongen, nemen het sommige Romanschrijvers zoo naauw niet. De eene is dan de op den titel vermelde Invalide dieudonné, gezegd sans-regret, die, wegens in Amerika bekomene wonden, op voorspraak van den Prins van condé, in het Koninklijk Hôtel des Invalides te Parijs geplaatst is; de andere, de Burggraaf dammartin, Officier bij de Koninklijke Lijfwacht. Beide verlaten al spoedig de zaak huns Konings, vatten de wapenen op voor de Republiek, en dienen naderhand napoleon: beider lot wordt ook hoe langer hoe meer tot één gebragt, hoewel somtijds vrij avontuurlijk; en beider geschiedenis eindigt met het sneuvelen van sansregret, bij gelegenheid van napoleon's laatsten val, en (want dit is zoo in de romantische orde) met het huwelijk van zijnen zoon victorin en suzon, dochter van dammartin. Hunne hier verhaalde lotgevallen, en de gebeurtenissen, waarin zij min of meer eene rol speelden, hier verder te schetsen, is zonder te groote uitvoerigheid niet wel mogelijk, en zal ook door de meeste Romanlezers niet verlangd worden. - Het werk, zoo als het daar is, is levendig en onderhoudend genoeg geschreven: het laatste Deel komt ons wat gerekt voor. Een zedelijk doel heeft Rec. er niet in kunnen vinden. De Uitgeefster vertrouwt wel, ‘dat de
levendige beeldtenis dier onrustvolle tijden ook ten waarschuwenden spiegel zal kunnen strekken voor allen, die door gelijke oorzaken gelijke uitwerkingen in deze dagen schijnen te willen voortbrengen, of dezelve hunnes ondanks kunnen doen ontstaan’; en voor den nadenkenden Lezer mag er wel zoodanige opmerking uit te halen zijn: maar of dit het eigenlijke doel des Schrijvers geweest zij, hieraan meent Rec. te mogen twijfelen: immers niet alleen zijn de hoofdpersonen zoodanige lieden, die, ondanks de betrekking, waarin zij óf door beweldadiging, óf door naauwen dienstpligt tot den goeden lodewijk XVI staan, hem en zijne zaak zonder gewigtige reden verlaten; maar ook worden

{==405==} {>>pagina-aanduiding<<}
hunne hooggestemde republikeinsche gevoelens doorgaans in een gunstig licht en op den voorgrond gesteld. Of dit nu in Duitschland, waaruit het werk voortkomt, wel nuttig is, gelooven wij niet; en in ons Vaderland heeft men er gelukkig geene behoefte aan. - De grootste verdienste dus van deze historisch-romantische Tafereelen bestaat in de levendigheid der schildering van de voorvallen: voor de Letterkunde in dit vak dunkt ons de aanwinst door dezelve niet zeer aanmerkelijk.


Vaderlandsliefde en Heldenmoed. Twee historisch-romantische Verhalen. Naar het Hoogduitsch van A. van Tromlitz. Te Amsterdam, bij J.C. van Kesteren. 1833. In gr. 8vo. 310 Bl. f 2-75.


Historisch-romantische Verhalen, aangeboden als bijdrage tot onderhoudende en nutte lektuur. Te Amsterdam, bij H. Bakker, Cz. 1833. In gr. 8vo. 253 Bl. f 2-50.


Gezellig Onderhoud voor den beschaafden stand. Te 's Gravenhage, bij A. Kloots. 1833. In gr. 8vo. 227 Bl. f 2-40.


Verhalen van den ouden Predikant van Mainau. Naar het Hoogduitsch van F. Jacobs, Hoogleeraar te Gotha. Te Kampen, bij K. van Hulst. 1833. In gr. 8vo. 283 Bl. f 2-80.

Zietdaar weder een aantal ten deele, sommige zelfs geheel verdichte verhalen, verschillende in stijl, waarde en strekking, doch waarvan echter niet één der uitgave geheel onwaardig is. Onze gedachten over al deze vertaalde voortbrengselen van in meerdere of mindere maat beroemde Duitsche Schrijvers zullen wij beknoptelijk mededeelen.
De slag van Granson, historisch-romantisch verhaal uit den tijd van Karel den Stouten, en Albrecht Roser, of de 400 mannen van Pforzheim, zijn de beide verhalen, voorkomende in het eerste hier aangekondigde werk. Zoo wel het eene als het andere is de pen van von tromlitz waardig; maar ook op deze twee verhalen is weder van toepassing,

{==406==} {>>pagina-aanduiding<<}
hetgeen wij meermalen op 's mans geschiedkundige Romans hoorden aanmerken, dat zij meest allen zoo akelig eindigen. Het zou den beroemden Schrijver weinig moeite kosten, zijne ontknoopingen meer bevredigend voor het gevoelig hart van zijne lezers, vooral van zijne lezeressen, te maken.
Dat tromlitz, des verkiezende, zeer wel eene goede uitkomst aan zijne vertellingen weet te bezorgen, zou uit het eerste verhaal in den nu volgenden bundel moeten blijken. 's Mans begaafdheid in dat opzigt wordt daardoor echter niet bijzonder gestaafd: want de gelukkige ontknooping in: de geheimvolle Ring, of het bezoek aan het graf der geliefde, is zeer onnatuurlijk en grenst aan het wonderbare. Niet minder zonderling is het in denzelfden bundel vervatte verhaal van karolina von wachsman, getiteld: Margaretha Rosen, of Mannentrouw en Vrouwendweeperij, een romantisch tafereel uit den leeftijd van Karel XII, Koning van Zweden. Dergelijke lectuur brengt jeugdige lezers in eene overspannen, voor deugd en geluk meer of min gevaarlijke stemming.
Deze laatste aanmerking is insgelijks van toepassing op het eerste verhaal in het gezellig Onderhoud voor den beschaafden stand, namelijk Graaf Bruno van Eichelen, of de getrouwe Vriend. Beter beviel ons de tweede mengeling, het tooneelstuk van f. kind: de regtvaardige Vergelding, een tafereel naar het leven. Het verhaal: de Bruidskrans, of miskenning en onschuld, gaat weder de grenzen van het waarschijnlijke zeer ver te buiten; schoon het zeker, even als de meeste voortbrengselen van die soort, onderhoudend, ja zelfs boeijend is.
Even onderhoudend in elke afzonderlijke vertelling, minder prikkelend voor de verbeeldingskracht, en rijker aan gezond voedsel voor verstand en hart, zijn de Verhalen van den ouden Predikant van Mainau, door den gunstig bekenden Hoogleeraar jacobs, te Gotha. Als er nimmer andere dan dergelijke aangename en nuttige werken in onze moedertaal werden overgebragt, dan zouden wij ons over de heerschende vertalenszucht niet telkens beklagen; maar, schoon van de hier aangekondigde boekwerken niet één in zijn geheel verwerpelijk is, weten wij waarlijk niet, waarom men met zulk een' verbazenden ijver vreemde vruchten op onzen bodem overplant.






{==407==} {>>pagina-aanduiding<<}

Mislukte Aanval op Staats-Vlaanderen, door den Vicomte de Pontécoulant en Doctor Gregoire, in de laatste dagen van October 1830, een kluchtig Heldenbedrijf, beschreven, en in onderscheidene Genootschappen gelezen, door P. Meesters. Te Amsterdam, bij J.C. van Kesteren. 1833. In gr. 8vo. 44 Bl. f : - 50.

Men kan nog al veel aanleeren, maar voor een' echt luimigen schrijfstijl moet men van de natuur de gave ontvangen hebben, en wij gelooven den Heere meesters noch onregt, noch schande aan te doen, wanneer wij hem die gave ontzeggen. Los en levendig schrijft hij, dat is niet te ontkennen; maar echt komiek, neen! dat kunnen wij er niet in vinden. Indien de aardigheid van stijl moet zitten in uitdrukkingen als: reis kijken; want zie! een mensch is ook zoo niet, of enz. en dergelijken; ja, dan is onze fokke gemakkelijk na te volgen; maar dat is het niet. Als men zijne toevlugt moet nemen tot het parodiéren van uitdrukkingen der Heilige Schrift, gelijk bladz. 9: ‘dit woord nu ging uit onder de Belgen, en is gebleven tot op den huidigen dag;’ en bladz. 40: ‘de regters spraken, zeggende: wij en vinden geene schuld in den mensche;’ wanneer men sommige godsdienstige gevoelens onzer Roomsche Medechristenen in een bespottelijk daglicht moet zoeken te stellen, zoo als bladz. 16: ‘... dat men hem zou doodschieten,.... en dat zoo maar zonder testament, biecht of laatste oliesel;’ en bladz. 31: ‘zijn dierbaar leven voor een zwijntje te laten, en dat al wederom zonder biecht of absolutie. Ze zouden den Satan met de Katholijke Christenen wel laten spelen, als Jan Potaadje met zijne muts. Neen; ik kan niet gelooven, dat onze Lieve Vrouw dergelijke schandalen gedoogen zoude:’ - waarlijk, als dat de geestigheden zijn, mogen anderen het aardig vinden; ons smaken zulke grappen niet.
Er komt hier nog wel wat gekwetste eigenliefde ook uitkijken, b.v. bladz. 15: ‘Had men de stad (Sluis) gebarricadeerd, zoo als in het begin der revolutie de Schoolonderwijzer had aangeraden; had men de gewapende burgers de houding laten voortzetten, welke zij aangenomen

{==408==} {>>pagina-aanduiding<<}
hadden; had men dit, had men dat, nooit had een Belg zijne vuile voeten in Sluis gehad; maar het gaat hier als met de vervoeging der werkwoorden, als hadden komt, is hebben gepasseerd.’ Zoodat wij, kort en goed, het kluchtige in de beschrijving van het Heldenbedrijf even mislukt moeten noemen, als de aanval zelf geweest is.
Wij weten niet, of het onze Recensie van 's mans Vondeling en Oom Piet (*) of die in een ander Tijdschrift geweest is, over welke zijne gekwetste eigenliefde zich, onder den schijn van onverschilligheid, zoo verstoord betoont, bladz. 42; maar, daar hij noch Letteroefeningen noch eenig ander Tijdschrift noemt, willen wij, wat ons betreft, zeggen, gaarne te gelooven, dat hij de bedoelde Recensiën houdt voor dingen, der moeite niet waardig, dat men er zijn kostelijk hoofd mede breekt; maar dat hij zich aangaande zijnen Recensent (indien het namelijk op de Letteroefeningen gemunt is) zeer vergist. Hij spreekt daar ‘van eenen zekeren stand, die het maar niet op kan, dat ook een Schoolmeester iets schrijft, hetwelk gelezen wordt.’ Ofschoon wij niet begrijpen, wie die zekere stand wezen moet, en er zekere hatelijkheid in ligt, dat meesters dien niet regtstreeks noemt, geeft echter het vervolg zijne bedoeling duidelijker te kennen. Eenige regels verder spreekt hij van ‘Hooggeleerden.’ Dit is de titel enkel van Hoogleeraren. 's Mans Recensent in de Letteroefeningen is geen Hoogleeraar. Wie en wat hij is, daarmede heeft noch het publiek, noch meesters, die misschien door eene leugen achter de waarheid wil komen, vooralsnog noodig. Alleen wordt den laatsten bij dezen verzekerd, dat hij iemand is, die hem, meesters, bij zijn weten nooit gezien heeft, en hem volstrekt niet anders dan uit zijne schriften kent; maar dat, indien de Heer meesters voldoende en bij de stukken kan bewijzen, dat boven aangehaalde beoordeelingen zijn bezijden de waarheid, deze Recensent zich verbindt, om openlijk, en met zijnen naam onderteekend, te verklaren,
dat zijn oordeel over die beide Romans verkeerd en partijdig is geweest. Intusschen wete de Grappenmaker, dat polygraphie nog geene kalligraphie is!








{==409==} {>>pagina-aanduiding<<}

Boekbeschouwing.

De Eere der Nederlandsche Hervormde Kerk gehandhaafd tegen Ypey en Dermout, door Mr. C.M. van der Kemp. IIde Deel.

(Vervolg en slot van bl. 370.)
Het zesde Hoofdstuk handelt over arminius en de door hem (?) verwekte twisten. In hoedanigen geest een van der kemp over de bewuste twisten schrijft, kan men ligt raden. De voorvechters der zoogenaamde Gereformeerde regtzinnigheid worden verdedigd - allen, die van hen verschillen, in het ongelijk gesteld. De Tegenschrijver kan het aan de Heeren ypey en dermout maar niet vergeven, dat zij zoo gunstig over de Remonstranten zich uitlaten. Hij brengt als een eerste bezwaar tegen arminius in, dat deze, student zijnde te Geneve, buiten weten zijner leermeesters, den Kardinaal bellarmijn, Hoogleeraar te Rome, ging bezoeken. Hoewel nu deze reis niet met volkomene zekerheid bewezen schijnt te kunnen worden, beweert evenwel van der kemp, dat er tusschen arminius met bellarmijn (zoo staat er letlerlijk, bl. 271) en andere voorname Jezuiten eenige omgang heeft plaats gehad. En hij voegt er bij, dat het vervolg geleerd heeft, welke hiervan de vruchten geweest zijn. De Schrijvers der Gesch. van de Nederl. Herv. Kerk hadden D. II. bl. 166. gezegd, dat het verschil tusschen gomarus en arminius was over leerpunten, omtrent welke men het in de hoofdzaak eens was, maar die voor onderscheidene uitlegging vatbaar waren; de Tegenschrijver verklaart, bl. 283, deze bewering, zoo zij daar ligt, gaarne te willen toegeven, maar de gevolgtrekking, die zij daaruit willen afleiden, te
ontkennen, dat mitsdien gomarus

{==410==} {>>pagina-aanduiding<<}
en arminius het in de hoofdzaak zijn eens geweest en slechts in de uitlegging verschild hebben. Één van beide moet evenwel waar zijn: men is het in de hoofdzaak eens, of men is het niet eens! Ypey en dermout drukken zich ter aangehaalde plaatse verder aldus uit: Trouwens het waren punten der Evangelieleer, welke in de Schriften des Nieuwen Testaments wel geopenbaard, maar niet duidelijk genoeg ontwikkeld zijn, om er uit te kunnen bewijzen, hoe de Apostelen, volgens het onderrigt van hunnen verheerlijkten Zender, er over gedacht hebben. Van der kemp merkt daarop aan, dat die bewering der Schrijvers de grootste vrijgeesterij verraadt, daar zij den voornaamsten inhoud van de Evangelieleer tot een duister onderwerp maakt en den mensch weder tot zijn eigen natuurlijk en dus bedorven verstand terugvoert. Hoe weinig grond deze hatelijke beschuldiging heeft, blijkt genoeg, als men den zamenhang inziet, daar onmiddellijk op de aangehaalde woorden van ypey en dermout volgt: Die verschilpunten behoorden alzoo in zekeren zin tot de verborgenheden, welker kennis de Goddelijke wijsheid alleen voor zich behouden heeft, en waarover het alleen der menschelijke wijsheid van de schranderste verstanden niet, dan met den diepsten eerbied, vrij staat te denken. Maar ook de Heer van der kemp bekent, bl. 290, zelf niet te begrijpen, hoe beide de stelsels, die der benedenvaldrijvers en bovenvaldrijvers, zijn overeen te brengen met
Gods heiligheid en afkeer van de zonde. Want, voegt hij er bij, het zij men stelle, dat God dien val (van adam) en de daaruit ontstane erfzonde van eeuwigheid bepaald hebbe, het zij men stelle, dat Hij, dien val met deszelfs gevolgen voorwetende, nochtans niet belet maar toegelaten en door zijne beschikkingen daartoe aanleiding gegeven hebbe, beide komt op één uit, in beide schijnt naar ons menschelijk begrip Gods heiligheid eenigen aanstoot te lijden. Maar ofschoon ik dit verband nog niet inzie, heb ik echter geen recht

{==411==} {>>pagina-aanduiding<<}
of Gods volmaakte heiligheid, of zijn eeuwig besluit, dat adam moest (?) vallen en alle zijne nakomelingen tot zondaars maken, te ontkennen. Wij kennen hier ten deele, maar hier namaals zullen wij volmaaktelijk kennen. Ten einde dat verband in te zien, moeten wij geduldig wachten, tot dat het Gode gelieven zal, ons dat zelve te openbaren. Waartoe dan dat uitpluizen en bepalen en twisten en verketteren? Dat wij thans eerbiedig en geloovig moeten aannemen, hetgeen ons God van zichzelven in zijn Woord geopenbaard heeft, en niet tegen of boven hetzelve ons willen verheffen, zal ieder wel gaarne den Heere van der kemp toestemmen - hierover is geen verschil onder de genen, die het beschreven Woord voor den regel des geloofs houden; maar de vraag blijft nog altijd, welke gevoelens - die van gomarus of arminius - meest overeenkomen met den inhoud der H. Schrift. En wanneer nu bij het licht, in lateren tijd door de Uitlegkunde verspreid, mogt blijken, dat Bijbelplaatsen, eertijds voor het kerkelijk leerstelsel bijgebragt, eenen anderen zin hebben, en gevolgelijk de bewijzen, van daar ontleend, niet meer houdbaar zijn, wat dan? Volgens van der kemp (bl. 294) werd van arminius met regt gevorderd, dat hij die Bijbelplaatsen, welke de Hervormde leer kenmerkten, in dien zin zou uitleggen, als zij verstaan werden bij de Hervormde Kerk, dat wil zeggen, in zoodanigen zin, als gomarus en anderen dezelve verstonden. De Tegenschrijver schijnt niet bedacht te hebben, waartoe deze zijne stelling moet leiden.
In zijnen ijver tegen de geestelijke en wereldlijke Arminianen gaat hij gedurig te verre, en neemt bij lange na niet altijd de welvoegelijkheid in acht, niets verzuimende, om arminius zwart te maken; gomarus daarentegen wordt overal met lofspraak vereerd. Rec., geen blinde bewonderaar van arminius en diens volgelingen, houdt het daarvoor, dat men onder het hevig twisten aan beide kanten overdreef. Wanneer de gemoederen

{==412==} {>>pagina-aanduiding<<}
zoo opgewonden zijn, ontbreekt de noodige kalmte, en de Christelijke liefde wordt vergeten. Van der kemp beschuldigt arminius van onopregtheid; maar wat doet, volgens zijn eigen berigt, gomarus? Op bl. 329 zegt hij, dat gomarus, door den Raad gevraagd zijnde, of hij iets op de leer van arminius te zeggen had, daarop betuigde, niet te weten, waarom men hem tot een beschuldiger van arminius stellen wilde, met wien hij altijd vriendelijk (!) geleefd had, en dat hij, nader gedrongen, antwoordde, wel in 't algemeen te kunnen zeggen, dat er eenig verschil (dus geen verschil over hoofdpunten) bestond, omdat arminius zelf aan hem en anderen verklaard had bedenken te hebben in eenige dingen, maar dat anderen daar meer van zouden kunnen zeggen, dan hij, enz. Doch toen aan de Staten verslag van het verhandelde werd gedaan, dat alles in der minne was afgeloopen, en naar het oordeel des Raads er geen verschil van belang was tusschen de beide Professoren, liet gomarus, die daarbij tegenwoordig was, zich op eene geheel andere wijze hooren, volgens bl. 383, te kennen gevende, dat hij het verschil van zoo veel belang beschouwde, dat hij niet zou durven sterven op het gevoelen van arminius enz., meenende tevens, dat, ten ware er korts in voorzien werd, uit dat verschil groote oneenigheid in het land en de steden tusschen burger en burger rijzen zou. Zijne voorspelling, merkt van der
kemp aan, is wel bewaarheid geworden! Ja, maar grootendeels door de schuld van gomarus en Gomaristen, gelijk ook heden ten dage de Hervormde Kerk door sommige drijvers beroerd zou worden, zoo niet eene meer gematigde denkwijze vrij algemeen ingang had gevonden bij het verstandigste gedeelte der leden.
De scherpe aanmerkingen van den Heer van der kemp hebben Rec. niet kunnen overtuigen, dat arminius op eene slinksche wijze de leer der Hervormde Kerk zocht te veranderen en de afschaffing, al-
{==413==} {>>pagina-aanduiding<<}
thands de verandering der formulieren van eenigheid te bewerken. Het laatste moge waar zijn; maar deed hij dat op eene slinksche wijze? Zijn beschuldiger laat er terstond op volgen: Wij willen niet ontkennen, dat hij deze bedoeling ter goeder trouw gekoesterd kan hebben. Hoe kan dit zamengaan - op eene slinksche wijze en ter goeder trouw handelen? De ook mij, zegt van der kemp, zoo toeschijnende onoverkomelijke zwarigheden, waarmede het Hervormde leerstuk der volstrekte voorverordenering te strijden heeft, deden hem ter goeder trouw dat leerstuk en de daarmeê verbondene leerstukken verwerpen. Mogelijk werd hij ook daardoor in zijne dwalingen versterkt, dat men van de andere zijde die zwarigheden te veel zocht op te lossen en als duidelijke en bevattelijke waarheden te doen voorkomen. Eene zeer juiste aanmerking; maar gij zelf, Heer van der kemp! hadt dan, bl. 291, ook niet zoo veel moeite behoeven te doen, om den vrijen wil van den mensch overeen te brengen met de bijzondere bestellingen van God, die, naar uw oordeel, wel gezegd kan worden, de zonde gewild en beschikt te hebben, dewijl God, den val en de daaruit ontstane gevolgen voorwetende en toelatende, ja ook aanleiding daartoe gevende en zijn besluit volvoerende, werkt op den mensch noch door uiterlijken dwang noch ook door
aanrading of aansporing (dan alleen ten goede) maar door eene ons onbekende wijze op 's menschen hart, wil en verstand, zoodat de mensch vrijwillig handelt en alzoo vrijwillig, ofschoon onwetende, Gods raad volvoert. Dit verspreidt waarlijk niet veel licht over het zoo moeijelijk vraagstuk! De Schrijver zegt ter aangehaalde plaatse: Ook volgens dit stelsel wordt aan niemand zijne vrijheid, dat is, zijn vermogen, om overeenkomstig zijnen eigen wil te handelen, ontnomen, en dus gaat niemand dan door eigene schuld verloren, vermits hij een vrij werkend wezen is; hier schijnt van der kemp zelf een voorstander van den vrijen wil te zijn; maar dezelfde man schrijft tevens:

{==414==} {>>pagina-aanduiding<<}
Dat de genen, die verloren gaan, verloren gaan, omdat God hen niet behouden wil (waar leest ge dit in het Evangelie?); daarin ligt niets onevangelisch, indien het namelijk waar is (hetgeen nog bewezen moet worden), gelijk men toch niet ontkennen kan, dat door adams vrijwillige zonden en de daaruit ontstane erfzonde van alle zijne nakomelingen, die ook niet anders doen, dan zondigen, alle menschen kinderen des toorns zijn, waaruit zij niet kunnen verlost worden dan door de wedergeboorte, die God uit loutere genade slechts aan sommigen schenkt en dus aan de overigen onthoudt. Doch, genoeg hiervan!
Een derde of laatste Deel moet nog volgen. De uitgave van hetzelve werd echter vertraagd, daar ook de Schrijver zich verpligt heeft gerekend, de wapenen tot verdediging des Vaderlands op te vatten.








No. 1. Proeve eener algemeen geldende voorstelling van het verband tusschen het lijden en sterven van Christus en de vergeving van zonden, door Herman Folmer, Cand. voor de heilige Dienst. Uitgegeven ten voordeele van behoeftigen. Te Groningen, bij R.J. Schierbeek. 1834. In gr. 8vo. 68 Bl. f : - 65.


2. De Protestantsch-Evangelische Kerk, wat zij is, voornamelijk in Nederland, tot 's menschen geluk. Te Amsterdam, bij J.C. van Kesteren. 1834. In gr. 8vo. 128 Bl. f 1-25.


3. De Evangelische Gezangen, getoetst aan den Bijbel en de Formulieren van Eenigheid der Hervormde Kerk, door Maria Hoogendorp. Te Leiden, bij C.C. van der Hoek. 1834. In gr. 8vo. 124 Bl. f : - 90.


4. Broederlijke teregtwijzing, medegedeeld in een' Brief aan den Schrijver van het werkje: De Praedestinatie-
{==415==} {>>pagina-aanduiding<<}
leer der Dordsche Vaderen, enz. Door J.J. le Roy, Predikant te Oude-Tonge. Te Amsterdam, bij A.B. Saakes. 1834. In gr. 8vo. 67 Bl. f : - 60.


5. De kracht en nuttigheid van Christus' Opstanding. Leerrede over Matth. XXVIII:1-10; door Dr. M. Luther. Uit het Hoogduitsch vertaald door V. Koningsberger. Te Rotterdam, bij Wed. van der Meer en Verbruggen. 1834. In gr. 8vo. 25 Bl. f : - 10.


6. Leerrede ter godsdienstige feestviering van het tweehonderdjarig bestaan der Luthersche Oude Kerk te Amsterdam, door J.M.L. Roll, Predikant aldaar, op den 26 Dec. 1833. Voorafgegaan door de Inwijdingsleerrede, den 25 Dec. 1633, uitgesproken door Casparus Pfeiffer, Leeraar van bovengenoemde Gemeente. Te Amsterdam, bij ten Brink en de Vries. 1834. In gr. 8vo. 60 Bl. f : - 60.

Onder bovenstaande rubriek voegen wij eenige kleine geschriften zamen, die wel van onderscheiden inhoud en verschillende waarde zijn, maar echter uit hunnen eigen aard, of naar den aanleg van dit Tijdschrift, niet breedvoerig behoeven aangekondigd of beoordeeld te worden. Kortheidshalve zullen wij dezelve met de boven gestelde nommers aanhalen.
De Schrijver van No. 1, thans Predikant te Jukwerd, stelt het algemeen geldende denkbeeld van vergeving der zonden te zijn, ‘verwijdering van de zonde, en wegneming van de vrees voor God,’ of, zoo als hij dit bl. 29 verklaart, ‘het overeenkomstig met de vatbaarheid des menschen bepalen van zijnen wil tot het nalaten der zonde, en tot het gehoorzaam zijn aan God, en het verzekeren, dat Gods liefde omtrent hem niet ophoudt.’ Het eerste is, dunkt ons, wel het zedelijk doeleinde der vergeving, als die met verbetering in het naauwste verband staat, maar niet de vergiffenis zelve. - Over het laatste handelt folmer vervol-
{==416==} {>>pagina-aanduiding<<}
gens het eerst, (bl. 30-35) en meent, dat het lijden en sterven van christus de vrees voor God wegneemt, omdat God het menschelijk geslacht, (eene vrij ruime uitdrukking voor de Joden) dat jezus ter dood gebragt had, niet gestraft, maar aan hetzelve nog gelegenheid gegeven heeft, om tot inkeer en aanneming van christus te komen. Doch hoe maakt men het dan met de door jezus voorspelde en na hardnekkige verwerping des Messias gevolgde verwoesting van den Joodschen Staat? - Over de wijze, waarop het lijden en sterven van christus het eerste bevordert, waarin folmer de vergeving der zonden meent te bestaan, handelt hij verder het breedvoerigst, (bl. 36-51) en zegt hierover wel goede en nuttige, ofschoon geen nieuwe dingen, maar die, naar onze boven gemaakte aanmerking, bij de eigenlijk gezegde vergeving minder te pas komen. - Na twee Aanmerkingen, die beter in het ligchaam der Verhandeling zelve konden ingevlochten zijn, wordt alles besloten met een Aanhangsel over het verband van het Avondmaal met de vergeving van zon den, waarin niet veel bijzonders voorkomt, en waarin wij uitdrukkingen, als deze: ‘door
het Avondmaal verkrijgen wij gedurige vergeving van zonden;’ - ‘het Avondmaal kan niet te dikwijls gevierd worden;’ - ‘eene verkeerde wijze van Avondmaalvieren is ten hoogste gevaarlijk en strafwaardig,’ gaarne juister bepaald en gewijzigd zouden zien. - Rec. kan niet zien, dat er met deze Proeve veel gewonnen is; maar doet nogtans hulde aan des Schrijvers hier doorstralende verlichte denkwijze en op den titel uitgedrukte weldadige bedoeling.
No. 2 is de eersteling van eenen ons geheel onbekenden Schrijver. Het bekende geschrift: De Roomsch-katholijke Kerk in Oud-Nederland, enz. heeft hem aanleiding tot het zijne gegeven, en hij volgt hetzelve ook eenigzins in zijne rubrieken: het is echter niet, om de pen tegen dien Schrijver op te vatten, maar om het heerlijke voorregt der reine Evangelieleer te doen uitkomen. Het is over 't geheel wél geschreven, en bevat wel zeer be-
{==417==} {>>pagina-aanduiding<<}
kende dingen, maar van welke de nuttigheid en doelmatigheid doorgaans zeer goed wordt aangewezen. - Aanmerkingen van groot belang heeft Rec. niet. In de verwerping van den naam Roomsch-katholijk zou hij met den Schrijver niet deelen, omdat dezelve niet Roomsch-algemeen, maar Roomsch-regtzinnig beteekent, en in allen gevalle zulke vrijwillig aangenomene namen door het gebruik gelden. - Uitdrukkingen, als die van het verloren beeld Gods, heeft hij zeer zelden aangetroffen. - Van de maatschappelijke nuttige inrigtingen, waaraan de Protestantsche Leeraar deel kan nemen, zoo wel als van het toezigt over het schoolonderwijs, had misschien geene, of liever op eene andere wijze melding moeten gemaakt worden, want zij zijn niet uitsluitend aan het Protestantsche Leeraarsambt verbonden; maar men zou kunnen aantoonen, dat juist het Protestantsche beginsel voor dezelve gunstig is, waardoor ook in Nederland vele Protestantsche Leeraars dezelve bevorderd hebben. - Over de twee laatste artikels, Volksgodsdienstigheid en Volksdeugden, vindt Rec. den Schrijver hier en daar te onbepaald; en onder het goede, dat er te regt geroemd wordt, komt het een en ander voor, dat meer uitwerksel van algemeen Christendom, of beschaving, of vaderlandsliefde, dan wel bepaald van het Protestantisme schijnt te zijn. De volgende zinsnede is niet juist uitgedrukt, bl. 110: ‘Wij nemen de kaart van Europa in de hand, en
vestigen ons oog op die landen, waarin thans die vrijheidskreten worden aangeheven: wij zien, dat in dezelve het grootste getal inwoneren dezulken zijn, welke buiten de kennis en betrachting van het Evangelie leven’: moeten toch deze laatste woorden eene omschrijving van de Roomsch-katholijken zijn, dan protesteren wij in hunnen naam tegen dezelve; en ziet men op de zaak zelve, dan denke men thans b.v. aan Zwitserland en Engeland! - Had de Schrijver op den titel van zijn werkje willen zetten: gelijk zij is, zijn kon en zijn moest; hij zou wel gelukkig op verre na zulk een somber tafereel van zijn Kerkgenootschap niet heb-
{==418==} {>>pagina-aanduiding<<}
ben kunnen ophangen, als zijn achtingwaardige Roomsch-katholijke voorganger van het zijne; maar hij zou toch waarschijnlijk gevonden hebben, dat er ook hier het een en ander is, hetwelk nog wel iets te wenschen en te verbeteren overlaat. Eer hebbe intusschen zijn welmeenende voorstand van het veelvuldige goede, dat er ook in de Nederlandsche Protestantsche Kerk is!
Eene dergelijke goede bedoeling, hoewel met een ander bepaald oogmerk en met geheel andere middelen, heeft de Schrijfster van No. 3. Kan het, zou men vragen, na 27 jaren, dat de Evangelische Gezangen in de Nederlandsche Hervormde Kerk ingevoerd zijn, nog noodig blijven, dezulken te bestrijden, die ze verwerpen, als naar hunne meening onregtzinnig? Mejufvrouw m. hoogendorp althans wendt, in hare klimmende jaren, nog poging aan, om de zoodanigen tot betere gedachten te brengen. Hiertoe loopt zij alle de genoemde Gezangen, het zij stuk voor stuk, of wel bij partijtjes, door; toont op hare wijze, nu korter, dan breeder, aan, dat zij bijbelsch en kerkelijk regtzinnig zijn; lost bedenkingen op, en spreekt den lezers, voor welke zij schrijft, tusschenbeiden een stichtelijk woordje toe. Ofschoon nu hare wijze van voorstelling en uitdrukking Rec., om andere redenen, niet overal evenzeer behaagt, wil hij hierop thans geene aanmerkingen maken, maar der Schrijfster goeden wil prijzen, en wenschen, dat hare artsenij nuttig moge zijn voor degenen, die nog zulke geneesmiddelen noodig hebben.
De Schrijver van No. 4 tracht den Schrijver van het op den titel gemelde boeksken te bewijzen, dat hij de Hervormde Kerkleer niet wél begrepen heeft. Rec. wil zich tusschen de beide Heeren geen partij stellen. Ook zou het, zijns inziens, verkieslijker geweest zijn, dat Do. le roy (zoo hij dit al noodig vond) met den bewusten Schrijver hierover in afzonderlijke briefwisseling getreden ware: want wat heeft het Publiek aan het ophalen van oude verschillen, nog met nieuwe vermeerderd? Rec. acht het dus ook zijnen pligt, van

{==419==} {>>pagina-aanduiding<<}
dit stukje geen verder verslag te geven, en hiermede te zwijgen.
No. 5. Eene preek van luther! Waarom die nu vertaald en uitgegeven wordt, blijkt niet: wij willen er niet naar raden. Dat wij dezelve zullen recenseren, zal wel niemand van ons verwachten.
Even min zal er eene beoordeeling noodig zijn van de Leerrede van 1633, die in No. 6 de eerste is, en aldaar, en wel te regt, met onveranderde spelling, stijl enz. voorkomt: voor de Evangelisch-Luthersche Gemeente te Amsterdam is het een niet onbelangrijk gedenkstuk, en voor liefhebbers van oudheden in de Predikkunst eene regt curieuse antiquiteit. - De Leerrede van den Eerw. roll, waarbij ook het nagebed en de gezangen gevoegd zijn, heeft 1 Kon. VIII: 65a. ten tekst, loopt, in het eerste deel, over het feest van salomo en zijn volk, en toont, in het tweede, zoo wel de overeenkomst als het verschil met de tegenwoordige feestviering aan, om de hooge waarde der laatste te doen uitkomen. Het is, gelijk de Heer roll zelf het noemt, ‘een kort en kunsteloos, maar hartelijk woord’: een weinig meer feestelijks zou echter niet kwaad geweest zijn, en zou men misschien bij de dubbel plegtige gelegenheid, op het Geboortefeest des Zaligmakers, hebben mogen verwachten. Voor het overige heeft Rec. deze Leerrede met genoegen gelezen, en zij zal voor de boven genoemde Gemeente een aangenaam aandenken aan hare feestviering zijn.


Berigten betreffende de Asiatische Cholera te Amsterdam en in andere deelen des Rijks, enz. IIIde, IVde en Vde of laatste Stuk. Te Amsterdam, bij C.G. Sulpke. In gr. 8vo. f 3-60.

Geruime tijd is er verloopen sedert de aankondiging der beide eerste Stukken (*) der belangrijke Berigten, betref-
{==420==} {>>pagina-aanduiding<<}
fende de Asiatische Cholera te Amsterdam. De Cholera heeft ons intusschen andermaal bezocht, en na deze wel niet geheel onverwachte, maar toch altijd schrikverwekkende terugkeering zien wij thans de toekomst nog met eenen vorschenden blik tegen. Het is voor ons eene eenigzins zonderlinge gewaarwording, na met zoo vele geschriften over de Cholera ons te hebben moeten bezig houden, na zekeren stilstand tot dit onderwerp terug te keeren; te zonderlinger, dewijl wij ons, bij de eerste verschijning der Cholera, zoo wel door de voorafgegane, als vervolgens met haar gelijktijdig verschenen geschriften, als overstelpt zagen; terwijl bij hare terugkeering, verheffing, of hoe men 't noemen wil, de diepste rust de vroegere luidruchtige beweging vervangen heeft. Doch zoude het hier anders geweest zijn dan het altijd gaat? Stilte vervangt den storm, rust volgt op beweging, kalmte vloeit uit opgewondenheid voort. Het is goed, na zoo veel als er geschreven werd over de Cholera, dat er verpoozing of stilstand gekomen is; er zouden toch nu reeds dagen en jaren noodig zijn, om alwat het licht zag te lezen; ofschoon, hetgeen van eene blijvende waarde is, geene te groote ruimte beslaan zal.
Men vindt in deze Stukken ziektegevallen en waarnemingen medegedeeld, onder anderen door de Heeren van cooth, van hees, davids en rive. Zij hebben allen betrekkelijke waarde. In die van den Heer van hees trok onze aandacht, dat de in den beginne prikkelend ingestelde geneeswijze al spoedig door eene vrij sterk doorgezette antiphlogistische moest vervangen worden. Men zag zich toch genoodzaakt, de aderlating tot drie malen toe te herhalen. In die zelfde ziektegeschiedenis vindt men, bl. 122, een voorschrift van eenen anderen Geneesheer, waarin slechts zeven verschillende geneesmiddelen voorkomen! - De Heeren hage en bolkenstein geven met derzelver waarnemingen tevens een kort verslag van deze ziekte in het dorp Huizen. De behandeling schijnt doorgaande opwekkend geweest te zijn. Van de Cholera te Monnikendam vindt men des-
{==421==} {>>pagina-aanduiding<<}
gelijks een kort verslag, bl. 390-395. In deze zoo wel als die, door de Heeren davids en rive medegedeeld, heeft men nog al gebruik gemaakt van het Magisterium Bismuthi. In het 4de en 5de Stuk, bl. 348, geven deze beide Heeren een verslag omtrent eenige der door hen aangewende geneesmiddelen. Aan baden zouden zij geene beslissende stem gegeven hebben; het nut der bloedontlastingen bleef hun problematisch; van het toedienen van een braakmiddel zouden zij geene vaste wet hebben willen maken; onder de inwendige prikkelende en krampstillende middelen belijden zij eenige vooringenomenheid met het Sal. Corn. Cerv. Het is dezen Heeren dus als meerderen gegaan. Het strekt hun echter tot bijzondere eer, dat zij, voor wie, zoo zij zelve zeggen, deze betrekking nieuw en moeijelijk
was, zoo weinig wezenlijke vooringenomenheid en over het algemeen de gaaf der onderscheiding zoo wél aan den dag leggen. Zulk eene wijze van denken en handelen kan echter mede geene bevreemding wekken omtrent iemand, die zich later als den Schrijver over de Cholera Asiatica heeft doen kennen. (*) Wegens de aanwending der Ammonia liquida hebben zij geene genoegzame ondervinding gekregen. Het schijnt meer en met goed gevolg beproefd te zijn door den Heer h.w. van rossem, (bl. 361) die met den Heer van cooth in hetzelfde Hospitaal werkzaam was. Ook deze waardige kweekeling der Utrechtsche Hoogeschool wordt hier met dien lof vermeld, op welken hij onlangs een nieuw regt verkregen heeft door eene bekroonde Verhandeling, het voortbrengsel van eenen jongeling, maar meer als het werk van eenen reeds op de geneeskundige loopbaan meer gevorderden te beschouwen. Ook de Heer van lier heeft eenige bijdragen over de geneeswijze der Cholera, bl. 372, met eene waarneming, bl. 139, verbonden. Hij behandelt een grooter getal geneesmiddelen, welke echter ook hem geene bijzonder afdoende uit-
{==422==} {>>pagina-aanduiding<<}
komsten schijnen opgeleverd te hebben, zoo men althans uit zijne slotrede, bl. 386, zoude opmaken. Hij verschilt van davids en rive, dat hij slechts bij twee lijders aderlatingen in het werk liet stellen; terwijl zij drie vierden van degenen, bij welke aderlatingen waren aangewezen, door deze behouden hebben. Zij schijnen dus, uit dit gezegde, met de aderlating meer ruimschoots te werk gegaan te zijn. Dat bij zulk eene heerschende ziekte de waarneming der ziektegesteldheid
hoogstbelangrijk moet worden, doet de pogingen van den Heer m.w. luber dankbaar erkennen. Het is echter niet mogelijk, hieromtrent in bijzonderheden te treden.
De Heer w. vrolik, die zich als Verzamelaar opgaf, heeft ook door deze Stukken heen dezelfde werkzaamheid aan den dag gelegd, al dadelijk bij het begin betoond. Hij vervolgt zijn Geschiedkundig overzigt van de maatregelen ten behoeve van de Cholera-lijders, bl. 166 en 387. Maar hij bepaalt zich niet slechts bij het dus te noemen administrative gedeelte van het vak; ook voor de wetenschap was hij door lijkopeningen met davids en rive werkzaam. Het twintigtal lijkopeningen zijn gelijk zij behooren te wezen, zal daardoor bereikt worden hetgeen de Mededeeler wenscht: betere kennis omtrent deze vreeselijke ziekte, bl. 300. Hij sloeg daartoe den waren weg in. Bemoedigend moge de slotrede zijn (bl. 333); bij het zien mislukken van zoo vele pogingen, bevestigt zij echter ten sterkste het reeds vroeger uitgesproken vonnis eener vreeselijke ziekte. Zal de kunst op den weg der waarneming bijna iets mogen verhopen tegen die gevallen, waarvan gezegd wordt, dat zij soms reeds met den dood aanvangen? (bl. 334.) En het is waar, de dood heeft dikwijls bij het leven reeds gezegevierd; dit blijft toch altijd iets schrikverwekkends. De kunst vermag veel; maar, zoo ergens, vindt zij hier hare grenzen, en gevoelt zich alles behalve alvermogend. Onder zulke gevallen gevoelt de mensch- en kunstoefenaar zijne diepe afhankelijkheid van eene hoogere Magt.
Aan het einde dezer Stukken vindt men wederom het

{==423==} {>>pagina-aanduiding<<}
vervolg der doorgaande staten, bijlagen, en der naamlijst van de Cholera-lijders; al hetwelk van een meer plaatselijk belang is. Hetzelfde kan ook gezegd worden van het overzigt van de verspreiding der Asiatische Cholera tot op den 1 Nov. 1832 in deze Stad. - Bij het laatste Stuk is de platte grond der Stad Amsterdam gevoegd.






Geschiedenis des Vaderlands, door Mr. W. Bilderdijk; uitgegeven door Prof. H.W. Tydeman. IIIde Deel. Te Amsterdam, bij P. Meijer Warnars. 1833. In gr. 8vo. VI en 330 bl. f 3-80.

Met dit boekdeel ontvangen wij de Geschiedenis van het tweede, of Henegouwsche, en het begin van het derde, of Beijersche, Grafelijk Huis. Uit het eerstgenoemde ontmoeten wij hier in de eerste plaats jan van avennes, Graaf van Henegouwen, die onder den naam van jan den II het gebied over Holland en Zeeland aanvaardde. Bilderdijk betwist hem het regt daartoe, op grond dat Holland geen vrouwelijk Leen en hij (avennes) geen Agnaat was (bl. 6), maar stelt niettemin de schoonschijnende gronden, welke deze Vorst voor zijne aanspraak bijbrengen konde, uitvoerig en duidelijk voor. Over zijn karakter wordt ongunstig geoordeeld. Hoog daarentegen loopt bilderdijk met zijnen opvolger willem den III, en beweert, dat de bijnaam van de Goede, welke tijdgenoot en nakomeling hem hebben toegekend, het resultaat was van den indruk, dien zijn gansch gedrag en zijne geheele wijze van zijn op het volk gemaakt had, (bl. 103.) Willem de IV wordt voorgesteld als achteloos, opvliegend, overmoedig, heerschzuchtig, onmatig gestreng en spilziek. Aan hem wijt bilderdijk het ongeluk dezer gewesten en de verwarringen, die na hem ontstonden, (bl. 111 en volg.) Met deze oordeelvellingen zal men zich over 't algemeen gaarne vereenigen. Zonderling is echter de aanmerking, waarmede de Schrijver dit tijdvak besluit. Na opgemerkt te heb-
{==424==} {>>pagina-aanduiding<<}
ben, dat een tijdvak van zevenmaal zeventig jaren, sedert de helft der 9de Eeuw, over Holland bestemd was geweest, om het tot zijnen hoogsten bloeistand te brengen(?), en dat gelijke zevenmaal zeventig jaren bepaald waren, om het in de grootere massa, waarin het thans bestemd
schijnt om onder te gaan, te doen wegsmelten (*), zegt hij, bl. 125: ‘Wij zullen daar niet in treden, maar dit eerste tijdvak besluiten met herinnering aan den Profeet daniël, wiens tijdbepalingen, indien zij wel verstaan worden,’ (ja, daar zal het hem zitten!) ‘het lot van alle volken bevatten.’
En zoo komen wij dan tot het gewigtige tijdstip van den overgang tot het Beijersch Grafelijk Huis en de Hoeksche en Kabeljaauwsche tweespalt. Bilderdijk stelt de aanleiding hiertoe ongeveer in dezer voege voor: ‘Willem de IV liet noch kind, noch broeders na, en de Graafschappen Holland en Zeeland waren dus aan het Rijk vervallen. Henegouwen echter niet, 't welk een vrouwelijk leen zijnde, op margareet als oudste zuster van willem den IV was gedevolveerd. De Keizer kon margareet niet met Holland en Zeeland verlijden, want dit was een mannelijk leen. Hij deed het echter den 15 Januarij 1346: maar dit was knoeiwerk: er was een dessous des cartes bij, dat zij wel den titel hebben zou, maar na gehuldigd te zijn haar zoon zou laten regeren: zoo als zij dan ook maar zeven maanden gedaan heeft, want reeds den 7 September 1346 werd willem bestemd tot opvolger zijner moeder. Hij kwam den 9 September te Geertruidenberg en nam de Regering aan onder den titel van Verbeider.’
Daar nu bilderdijk, gelijk men ziet, erkent, dat margareet door den Keizer met de Graafschappen Holland en Zeeland verlijd is geworden, en dat zij zeven maanden lang facto als Gravin geregeerd heeft, mag men het vreemd noemen, dat zij geheel en

{==425==} {>>pagina-aanduiding<<}
al van de Lijst der Graven uitgemonsterd wordt. Op de Lijst der Graven toch, voor dit boekdeel geplaatst, volgt op willem IV onmiddellijk willem V. Doch bilderdijk is in het oog loopend tegen deze Vorstin ingenomen. Zij was (volgens hem) ‘een kort begrip van alle die ondeugden, welke eene vrouw tot den vloek en 't verderf maken van alles wat eenige betrekking tot haar heeft’ (bl. 128): ‘eene helsche furie, wie 't Fransche trouwlooze bloed der valois in de aderen zat (bl. 145). Zij was wreed, oploopend, haatdragend, gierig(?), verkwistend (?), heerschzuchtig en trotsch’ (bl. 157). Vraagt men nu, of margareet inderdaad bij de Geschiedschrijvers zoo hatelijk afgeschilderd wordt, is het antwoord neen! En bilderdijk zelf stemt dit toe, bl. 156. Maar, zegt hij, ‘oude familiën weten meer en beter hoe de tijdgenoten dier personen daarover oordeelden,’ (ibid.) ‘Het is de oude familiën niet vergeten, en al ware 't dit, de stukken wijzen het uit, welke gevoelens zij koesterde,’ (bl. 136.) Het is te bejammeren, dat bilderdijk niet heeft opgegeven, welke oude familiën (misschien de zijne) hij bedoelde; of dit mondelinge traditie is, dan wel of er oude oorkonden overgebleven zijn, die eenig licht over het karakter van margaretha verspreiden. Deze opgave ware nieuw en belangrijk geweest. Bij gebreke daarvan zal men zich nu met den klank van het woord oude familiën moeten vergenoegen!
Even partijdig als bilderdijk tegen margaretha is, even blind vooringenomen is hij voor haren zoon en tegenstander willem V. Deze Vorst, die over het algemeen in de Geschiedenis in geen bijzonder gunstig licht voorkomt, is (zou 't ook alleen daarom zijn?) zijn held. ‘Hij had een goed hart en beminlijk karakter. De rechtschapen Hollander, zoo lang er nog één is, zal het geluk zijner korte regering(?) altijd dankbaar herdenken, en den korten duur daarvan betreuren. Zijn aart was te groote gevoeligheid, en het leed, hem door eene moeder gedaan, griefde hem diep.

{==426==} {>>pagina-aanduiding<<}
Zegen kome over allen, die hem en zijnen naamgenoot (den laatsten Stadhouder willem den V) in hunne nagedachtenisse vereeren!’ (Bl. 216.)
De voorstelling dezer karakters van moeder en zoon is, naar ons inzien, hoogst overdreven. Of de eene wat erger en de andere wat beter geweest zij, dan zij zich in de Geschiedenis voordoen, zoude mogelijk kunnen zijn; maar zeker is het, dat zij in de Geschiedenis niet zoo scherp afgeteekend staan, als wij ze hier, uit bilderdijk's brein, ontmoeten. Bilderdijk schijnt ons toe, zoo hier als elders, in de feil vervallen te zijn, welke hij aan anderen te last legt. ‘Men begint,’ zegt hij, bl. 157, ‘met de Historische personen een karakter te geven, en plooit dan de daden naar dat arbitrair gegeven karakter.’ Indien men de geschiedenis van willem's regering bij bilderdijk leest, zal men moeten toestemmen, dat hij elken stap van margaretha in het hatelijkste, elke daad van willem daarentegen in het gunstigste daglicht geplaatst, en dat hij als 't ware in blinden ijver de moeder verguist, om te beter met den zoon te kunnen dweepen!
Even partijdig alweder, als bilderdijk de hoofdpersonen van den Hoekschen en Kabeljaauwschen twist voorstelt, even onregtvaardig gaat hij ten aanzien hunner partijen te werk. Het is hier niet, gelijk doorgaans in de Geschiedenis het geval is: Iliacos intra muros peccatur et extra (beide partijen hebben zich wel wat te verwijten). Neen! De Hoekschen hebben altijd ongelijk. Zij zijn bloedgierige roofvogels, onverlaten, roovers en booswichten, die Holland wilden vervrouwen of verkonkelen, om zich vet te mesten, en hunne minderen of gelijken met een onbepaald geweld te overheerschen, te plonderen, te onderdrukken, en onder eene zwakke en vrouwelijke regering eene anarchieke familiëndwingelandij te vestigen (bl. 135, 159 enz.) Bilderdijk brengt niet tot hunne verschooning bij, dat margareet in allen gevalle door den Keizer met deze Landen verlijd was; dat willem zeven maanden daarna eerst als Verbeider der Graafschap-
{==427==} {>>pagina-aanduiding<<}
pen op het tooneel verscheen: neen! dit alles doet niets; het was maar knoeiwerk van den Keizer; er was een dessous des cartes! Hij vraagt dus ook niet, of de Hoekschen konden en moesten weten, dat er zoodanig knoeiwerk van het Hoofd des Rijks in de zaak gemengd was; of zij verpligt waren, het Keizerlijk Diploma in den wind te slaan, tegen wil en dank der Gravin, die hetzelve bekomen had; of zij naar regt en billijkheid verpligt waren, hunnen eed, aan margaretha gedaan, te verbreken, en den zoon, den Verbeider, tegen zijne moeder, de Gravin, die werkelijk regeerde, en wier dood hem eerst eenig regt kon geven, op te ruijen en te ondersteunen. Van dit alles zoeke men hier geen woord! Blinde ijver tegen de Hoeksche, onbepaalde vooringenomenheid voor de Kabeljaauwsche partij, is in dezen het kenmerk van
bilderdijk's Geschiedenis.
Ruim een derde van dit boekdeel bestaat uit Ophelderingen en Bijvoegselen. Onder deze zijn de uitgebreidste en de belangrijkste die, welke tot de Orde der Tempelieren betrekking hebben. Ofschoon men waarschijnlijk bij lange na niet in alles zijn zegel zal willen hechten aan hetgeen hieromtrent door bilderdijk is in 't midden gebragt, (daar ook hier veel op eene zonderlinge wijze overdreven wordt) zal men echter de uitgebreide geleerdheid en stoute gedachten des Schrijvers bewonderen. Ook van den geleerden Uitgever vindt men aan het slot van dit deel (bl. 300-322) eene zeer uitgebreide en hoogst lezenswaardige Epicrise omtrent dit onderwerp.
De stijl dezer Geschiedenis is in denzelfden smaak als die der vorige deelen, - gemeenzaam, opgevuld met uitheemsche woorden, en nu en dan in uitdrukkingen vervat, die beneden allen stijl, laat staan dien der Geschiedenis, moeten beschouwd worden. Uitdrukkingen als de volgende zijn niet zeldzaam: Bl. 185. Heeft de Zot (wagenaar) dan nooit geleerd enz. Bl. 203. Intusschen bestond de Bullebak van eduard's aanspraken nog.

{==428==} {>>pagina-aanduiding<<}
Bl. 204. Na lang haspelens derhalve met het koppige Wijf enz. Dan, dit zijn kleinigheden bij hetgeen ons in dit opzigt het vierde deel dezer Geschiedenis, 't welk wij in het volgende No. hopen door te loopen, zal opleveren.





Geschiedenis van de Staatkunde der voornaamste Mogendheden van Europa, sedert den val van Napoleon tot op heden, door Mr. S.P. Lipman, Advokaat te Amsterdam. Te Zutphen, bij W.J. Thieme. 1834. In gr. 8vo. XIV en 672 bl. f 6-50.

Met groote verwachtingen namen wij dit tweede Deel van het werk des Heeren lipman in handen, waarvan het eerste ons zoo uitstekend bevallen had, en wij moeten zeggen, dat die verwachtingen nog overtroffen zijn. De stijl blijft niet enkel deftig, edel en gepast naar het onderwerp; hij nadert soms tot het verhevene, en draagt onmiskenbare blijken eener kennis aan hooft, welke puikschrijver hier echter niet slaafsch, maar oordeelkundig is nagevolgd. Hoogstgewigtig is het tijdperk, hier geschetst; de omwentelingen in Zuidelijk Europa, de middelen om dezelve te dempen, het wél slagen daarin, de houding van Engeland te midden van dat alles, deszelfs gedrag omtrent Spanje en Spaansch-Amerika, Portugal en Brazilië; eindelijk de Oostersche aangelegenheden en de togt naar Algiers, (die wij wel zouden wenschen, dat bijeengeplaatst, en niet door het Portugesche vraagstuk, 't welk bij de Spaansche zaken behoort, waren afgebroken geworden.) Overal is de toon welvoegelijk, hier en daar echter blijkbaar ironisch. Dat de Heer lipman onpartijdig is, kan men beweren, in zoo verre hij het goede en kwade zonder onderscheid in beide partijen ziet, zonder echter zijne voorkeuze van het zoogenoemde liberale boven het absolutistische stelsel te kunnen verbergen. Maar gestreng gispt hij toch ook de misslagen in de ellendige verdediging der Napolitanen en Piemontezen, en doet hulde aan de spoedige verovering en tegenomwenteling van Spanje door Frankrijk. Overal worden

{==429==} {>>pagina-aanduiding<<}
wij tot echte bronnen of toch gelijktijdige Schrijvers verwezen. De officiéle stukken, anders in 't oorspronkelijke zoo langdradig en vervelend, lezen hier niet alleen gemakkelijk, maar aangenaam. Lipman heeft dezelve, zeer oordeelkundig, in plaats der verzierde aanspraken, die de Ouden aan hunne helden in den mond legden, (lipman had geene helden) in den mond van de tolken der Kabinetten gelegd. Ook vorstelijke personen ontziet hij niet, wanneer zij den aan hunne volken gezworen' eed breken, gelijk ferdinand van Napels en ferdinand van Spanje, of eerst den Afgod der Omwenteling huldigen, en dan in stilte ontvlugten, gelijk karel albert van Savoije Carignan; terwijl hij daarentegen ook min bekende edele daden, gelijk die van Koning victor emanuel van Sardinië, die liever zijne kroon opofferde dan zijn geweten, met welverdienden lof ophaalt (bl. 188-190, 211, 366, 367). Hij ontziet zich niet, de woorden Koninklijke meineed te bezigen, waar een Koning zich niet ontziet dien te plegen. Overal is zijne warme deelneming in de groote belangen der menschheid, in deugd en zedelijkheid blijkbaar. Eene uitzondering nogtans op 's mans loffelijk streven naar onpartijdigheid is ons in zijne beoordeeling van den Engelschen Minister canning voorgekomen. Gaarne willen wij gelooven, dat deze Staatsman te veel geprezen, te hoog is opgevijzeld; dat hij over 't geheel dezelfde staatkunde volgde als zijn voorganger castlereagh, althans in de buitenlandsche betrekkingen. Maar de grievende verwijten, die lipman hem bij elke, gepaste of ongepaste, gelegenheid doet, de hatelijke beweegredenen, die hij in zijn gedrag vooronderstelt, - deze komen ons voor, tegen de kalmte
des Historieschrijvers te zondigen, en zekere vooringenomenheid tegen canning tot grondslag te hebben. Hoezeer wij dan de welsprekend voorgedragene en op eene diepe kennis der Britsche staatsregeling berustende aanmerking nopens de eenzelvigheid der staatkunde van canning en die van zijnen voorganger castlereagh en ambtgenoot wellington (bl. 244-249) gereedelijk beamen, gelooven wij echter niet, dat canning zoo geheel door vrees werd bestuurd, als hier wordt voorgesteld. Het is waar, en het is misschien berispelijk, dat hij in 1823 de Constitutie in Spanje liet vallen; maar moet men dan de buitensporige beginselen niet in aanmerking nemen, welke,

{==430==} {>>pagina-aanduiding<<}
sedert de volkomene zegepraal der Communeros in 1822, dat land tot den speelbal der teugelloosste Demokratie maakten? Heeft hij niet den voorslag gedaan, de Spaansche Constitutie door de invoeging in dezelve van eene Pairskamer te wijzigen, en den overwegenden invloed der Volksregering daardoor te verzachten? Moest het bloed der Britten dan voor de handhaving van Jakobijnsche beginselen vloeijen? Moest canning de Minister der Propaganda worden, gelijk palmerston? Misschien moest hij zich, wij erkennen dit, niet zoo zeer door vertoogen hebben blootgegeven, wanneer hij niet van zins was, die door de wapenen te ondersteunen; maar wij achten in eenen Minister overmaat van vredelievendheid altijd hooger, dan onbeteugelde oorlogszucht, of hetgeen men de handhaving der eer en waardigheid van een land noemt, hetwelk altijd duizenden of op het leven, of althans op de belemmering van hun vreedzaam bedrijf, en den Staat zelven op zware offers te staan komt. Het is met dat punt van eer gelijk met dat van particulieren: een Duel, daarvoor ondernomen, is dolzinnigheid. Doch ons verschil van gevoelen hieromtrent met den Schrijver zal ons niet blind maken voor zijne verdiensten. De aanmerkingen van lipman op dit gedrag van canning, vooral op zijne verwachting, dat Spanje wel zichzelve zou redden, (bl. 349-356) behooren tot de welsprekendste plaatsen van dit werk, hetwelk daaraan zoo rijk is. Aan den anderen kant zijn wij het met den Schrijver eens, dat men de Constitutie in Spanje kan hebben laten vallen, zoo zij in den grond niet geworteld was, maar dat men de Constitutionelen voor de onmenschelijke vervolgingen, die hen troffen, moest hebben gewaarborgd; en dit
doel - gelooven wij stellig - zou door ernstige, des noods dreigende, vertoogen zijn te bereiken geweest. Angoulême's bekende afkondiging uit Andujar zou, met Britschen aandrang ondersteund, beter gewerkt hebben. Maar wij meenen van des Schrijvers meer bijzonderen afkeer van canning bewijzen te vinden in den bitteren toon en somtijds bloedigen sarcasmus, waarmede hij dien Staatsman bij elke gelegenheid hekelt, b.v. op bl. 415, waar hij, de erkenning van de vrijheid der Zuid-Amerikaansche Staten, naar het eigen oordeel van canning en de eenstemmige meening zijner aanhangeren, als de meest gewigtige en luis-
{==431==} {>>pagina-aanduiding<<}
terrijke van zijn geheele bestuur vermeldende, verklaart, ‘zich daarmede uit overtuiging volkomen te kunnen vereenigen, en den maatstaf te hebben gevonden, naar welken wij de staatkundige verdiensten van castlereagh's opvolger, zonder gevaar van dwaling, kunnen afmeten.’ Nog erger is het intusschen, wanneer hij canning den wensch toeschrijft, dat de woeste ibrahim, zoon van den Egyptischen Pacha, Griekenland zoo veel mogelijk mogt verwoesten en ontvolken, bl. 500. ‘Canning zocht langs alle mogelijke wegen aan de Porte de ongestoorde uitvoering van hare gruwelijke ontwerpen te verzekeren, en door diplomatieke kunstgrepen Rusland van eene krachtdadige tusschenkomst ten behoeve der menschelijkheid te weêrhouden. Zoo volhardde canning in zijn weldadig evenwigtsstelsel, eene krachtige taal voerende ten voordeele der Grieken, terwijl hij de Turken door onophoudelijke kuiperijen trachtte te begunstigen,’ bl. 509. ‘De Britsche Staatsman putte zich uit in allerlei
vonden, om voor ibrahim tijd te winnen’ (tot de uitroeijing der Grieksche bevolking, blijkens het vorige) bl. 513. ‘Het had canning - men mag hem dien lof niet ontzeggen - noch aan zorg, noch aan zelfverzaking, noch aan bedrijvigheid ontbroken, om de belangen van den Sultan te bevorderen.’ Zoo iets komt ons hatelijk voor, en lijnregt strijdig met canning's karakter, die misschien met wat te veel schroom een' Europeschen oorlog verhoedde, maar toch waarlijk geen Turkenvriend was. Naderhand heeft men gezien, hoe de tusschenkomst der Mogendheden ten behoeve der Grieken door dit verbasterde volk met de verbranding hunner eigene vloot ten gevolge eener bijzondere veete, en door den moord van hunnen weldoener capo d'istrias, die zijn geheele leven en vermogen aan hun welzijn had opgeofferd, beloond is. Wij hebben wel allen in die geestdrift voor de Grieken gedeeld; maar wij weten ook, hoe die - gelijk zoo menige andere geestdrift - door latere gebeurtenissen en meer kennis van zaken bekoeld is. Het verdrag van 6 Julij 1827 moge wat laat gesloten zijn, het is toch de grondslag van Griekenlands redding geweest.
Doch reeds te lang vertoefd bij een enkel punt, waarin wij meenen met den Schrijver te moeten verschillen. Het werk is zulk een belangrijk verschijnsel in onze Letterkunde, het is zulk eene gewigtige aanwinst voor onzen histori-
{==432==} {>>pagina-aanduiding<<}
schen prozastijl, dat wij aan onze Lezers een meer uitvoerig verslag van hetzelve en de mededeeling van eenige proeven verschuldigd zijn.
Nadat in het vorige Deel de Geschiedenis tot het Congres te Aken gebragt was, hetwelk Europa's Vijfmanschap of Uitvoerend Bewind door de opneming van Frankrijk voltooid had, begint dit Deel met het Congres van Carlsbad, (1819) bijeengekomen om te waken tegen de woelingen der Revolutionairen in Duitschland, ten gevolge van de krijgshaftige rigting, die de Natie tegen Frankrijk had aangenomen, en die nu moeijelijk weder tot het stille burgerlijke leven kon terugkeeren. Eene plaats is zoo schoon geschreven en tevens zoo waar, dat wij ons niet kunnen weêrhouden, die hier gedeeltelijk over te nemen (bl. 4, 5): ‘Het is welligt zoo dikwerf ontkend als beweerd, dat de zedelijkheid noodwendig eenen gevoeligen en duurzamen, zoo niet onherstelbaren schok moet lijden, waar de drang van overmagtige omstandigheden, een Volk in een leger veranderende, het nationale karakter eene nieuwe, door overdrijving gekenmerkte rigting geeft, de burgerlijke deugden verdringt, de wetenschappelijke verdiensten verduistert, eene buitensporige eerzucht aankweekt, droombeelden schept, die alleen in teleurstelling kunnen uitloopen, de zeden en den geest, die den krijgsman eigen zijn, in het maatschappelijke leven overbrengt, en de behoefte aan eene meer woelige bedrijvigheid doet ontstaan, dan de gelukkige eentoonigheid van een rustiger tijdvak vermag te bevredigen. Het schijnt nogtans zeker, dat deze nadeelen geenszins aan ééne groote, roemvolle poging onafscheidelijk zijn verbonden, waarin eene Natie zich met vereenigde krachten verheft, om hare inwendige veiligheid en zelfstandigheid tegen vreemde aanranding te verzekeren, maar dat in den regel alleen de langgerekte oorlogstoestand eene zoodanige zedelijke verbastering kan te weeg brengen. Doch ofschoon zelfs deze onwaardeerbare opoffering, waar het de handhaving der
vrijheid en veiligheid van den Staat tegen eenen vreemden overheerscher geldt, in geene overweging mag worden genomen, levert echter het voorbeeld van Duitschland voor de mogelijkheid eener zoodanige ontaarding waarschuwende bewijsgronden en overvloedige redenen, om niet alleen den voortduur en den omvang eener zoo bedenkelijke gesteltenis

{==433==} {>>pagina-aanduiding<<}
binnen den naauwstmogelijken kring te besluiten, maar ook over den overgang tot den vroegeren maatschappelijken toestand met verdubbelde zorgvuldigheid te waken, daarbij den gulden middelweg bewandelende tusschen gerustheid en angstvallig wantrouwen.’
Krachtig wordt ook het feest op den Wartburg (18 Oct. 1817) geschilderd: ‘Welk een tafereel van luther tot blucher, van karel V tot napoleon! Hier de kracht der rede, zigtbaar in de zegepraal van gewetensvrijheid over kerkdwang en priesterbedrog; dáár de kracht van het Duitsche ijzer, gestaafd door den val van den stoutsten dwingeland, die ooit de wereld deed sidderen. Welke aandoeningen, welke voornemens moesten hier ontspruiten! Hier was niets, om denkbeelden op te wekken van oproer en sluipmoord. De achtbare beelden van luther en blucher hadden niets gemeen met de Jakobijnsche bloedmuts, met den dolk des Lazzaroni.’ En toch werd zulk een sluipmoordenaar gevonden. Sand werd daartoe opgewekt door staatkundige dweeperij. Dit veroorzaakte de maatregelen, door de Mogendheden te Carlsbad genomen, voornamelijk tegen den toen heerschenden geest bij de Duitsche studenten gerigt.
Het tweede Hoofdstuk bevat de uitbarsting der Omwenteling. Hier is ook weder de schildering van Spanjes worsteling tegen napoleon overheerlijk (bl. 47-49); maar of, gelijk de Schrijver zegt, er een toestand is, waarvan de voortduring verderfelijker is, dan de vernietiging zelve van het volksbestaan, (zinspelende op napoleon's bedoelde verandering van het Spaansche Inquisitiewezen) komt ons twijfelachtig voor. Met zwarte kleuren wordt de ondankbaarheid van den Spaanschen ferdinand (thans ter zielen) geschilderd; zijn jammerlijk bewind na de ontbinding der Cortes van 1814 tot 1820, en de lijdelijkheid van Europa bij de verdrukking des volks en het misbruik der magt, hetwelk zoo naauw toezag en zich zoo werkzaam betoonde, toen het volk op zijne beurt den meester speelde en de Koninklijke regten aantastte. Men had dit laatste kunnen beletten, door tegen het eerste krachtdadige maatregelen te beramen. Nogtans is lipman verre van de onvoorwaardelijke lofredenaar der Spaansche omwenteling van 1820 te zijn, wier buitensporigheden en ongeregelden oorsprong van

{==434==} {>>pagina-aanduiding<<}
het krijgsvolk hij zelf erkent. Veel korter, en in zekeren zin wat te kort, wordt de omwenteling in Portugal geschilderd (in 2 bladzijden, 89 en 90). Van Napels gewagende, wordt de eigenbelangzuchtige Engelsche staatkunde omtrent Sicilië geschilderd, welks inwoners het door eene Constitutie beschermde zoo lang het die noodig had, en toen, zoodra die noodzakelijkheid ophield, aan hun lot overliet, niet hunne regten, maar toch hunne personen beveiligende; iets, 't welk in Spanje in 1814 omtrent Engelands getrouwste vrienden schandelijk verzuimd werd.
De dreigende gevaren voor de gevestigde orde in Europa werden door het Congres van Troppau en dat van Laybach bezworen. De staatkunde, welke de Monarchen, volgens den geest van metternich, thans aannamen, wordt (bl. 109) weder uitnemend beschreven. Geen onderlinge naijver, geen aanhitsen van elkanders binnenlandsche vijanden meer [gelijk nog in 1790 door Pruissen en Holland in Braband geschied was]. De troonen moesten met elkander staan, of zouden met elkander vallen (bl. 108). Eerst besloot men, de voorhoede der Omwenteling, Napels, aan te vallen, en Spanje zoo lang nog te sparen. Maar men moest voorzigtig te werk gaan, om den Koning aan de handen der omwentelaars te onttrekken. Vandaar het Congres te Troppau; waarop de Koning verzocht werd te Laybach te komen, en men hem onder schoone beloften uit Napels troonde. Alle pogingen der Napolitanen waren vruchteloos, om den storm af te wenden, en men vindt hier alle daartoe betrekkelijke officiéle bescheiden, in dien behagelijken vorm, dien wij reeds boven vermeldden, aan den Lezer medegedeeld. Doch eigenlijk werd te Troppau en te Laybach slechts door drie Mogendheden, Oostenrijk, Rusland en Pruissen, gehandeld; de beide overige onttrokken zich, zoo al niet geheel aan de raadplegingen, dan toch aan de besluiten. Over het gedrag van den Koning van Napels is reeds boven gehandeld.
Met blijkbare afkeuring wordt van de Sardinische of liever Piemontesche omwenteling gesproken, en deze gekenschetst als ‘een boom des oproers, welks wrange vrucht, eerst door de zon der Spaansche omwenteling gekoesterd, later door het Napelsche vuur gebroeid en tot rijpheid gebragt, door de stormbui uit het Oosten onmeêdoogend werd afgebroken (bl. 207). De omwenteling wordt toe-
{==435==} {>>pagina-aanduiding<<}
gejuicht door eene bevolking, welke, op den voorgang der Grooten, geleerd heeft, de openbare vreugde niet door eene kwalijk geplaatste opregtheid te verstoren.’
In het vijfde Hoofdstuk schildert lipman het Congres van Verona en de toebereidselen tot de onderwerping van Spanje aan den onbepaalden wil des Konings, of veeleer van de partij der Absolutisten, want ferdinand VII was nimmer iets anders dan een nietige speelbal in de handen van elke partij, die zich van zijnen persoon wist meester te maken. Wij kunnen den bekwamen Schrijver in de bijzonderheden van dit Congres, hetwelk hij zeer uitvoerig behandelt, niet volgen. In het zesde Hoofdstuk schildert hij ons (niet krijgs- maar alleen staatkundig) den oorlog van Frankrijk met ‘het ongelukkige Spanje, geteisterd door alle de staatkundige plagen van Europa, door den druk der dwingelandije gekneld, verscheurd door de woede der omwenteling, door de tergingen der Diplomatie gepijnigd, gezweept door den geesel des oorlogs, en gedoemd op nieuws weder (1834) - en wie zegt hoe dikwijls? - dezelfde rampzalige baan te doorloopen’ (bl. 321). Hier komen dan de boven reeds vermelde beschuldigingen tegen canning te berde, alsof hij zijn land door gedurige smadelijke afwijzing zijner bemiddeling lafhartig had laten beschimpen, zonder eene stoute taal te spreken of zelfs het zwaard te trekken. Wij meenen dit reeds te hebben beantwoord; en toch wordt het tegenovergestelde gevoelen door den Schrijver met eene schitterende welsprekendheid voorgedragen (bl. 370 372), waarop wij slechts dit antwoord hebben: Canning kende de vreeselijke kracht van den hefboom, dien hij, om den roem, waarvan de Schrijver gewaagt, te erlangen, moest hebben in werking gebragt (zie alhier op bl. 644); hij deinsde voor de gevolgen terug, en wilde liever aan het menschdom stroomen bloeds besparen, dan aan zijn land en aan zijn Ministerie eene zoo duurgekochte eer doen erlangen. Of moest misschien
grey, toen de Sultan zijne bemoeijingen met het Traktaat tusschen Turkijen en Rusland herhaalde malen van de hand wees, - moest hij, zeg ik, toen aan de Porte of Rusland den oorlog hebben verklaard, omdat zij zijne tusschenkomst verwierpen? Of moeten dit Frankrijk en Engeland, omdat het Duitsche Verbond hunne bedoelingen geenszins beaamt?
In een zevende Hoofdstuk wordt de onafhankelijkheid van Zuid - Amerika behandeld. Hier treffen wij die schitterende

{==436==} {>>pagina-aanduiding<<}
plaats aan, welke, blijkbaar naar onzen grootsten Geschiedschrijver gevolgd, dezen volkomen waardig is; eene plaats, te lang voor geheele overneming, maar waarvan wij althans het begin den Lezer niet mogen onthouden:
‘Wie schetst de gebeurtenissen van het twintigjarig tijdvak, waarin Amerika zijne ketenen afschudde, om zwaardere boeijen te dragen, en Spanje zijne laatste levenskrachten uitputte, zonder zijne heerschappij te kunnen handhaven? De bevrijdingsoorlog van Amerika overschrijdt in menigvuldigheid van wisselingen en in afschuwelijkheid van bedrijven alle begrippen, en tart de vlugste pen en de vruchtbaarste verbeelding. Daden van moed en manhaftigheid door het misbruik der zege ontsierd; de stem der menschelijkheid gesmoord; de wreedheid van alva door latere beulen geëvenaard en door morillo overtroffen; geheele bevolkingen uitgemoord en hare woningen tot den grond geslecht; waar dapperheid te kort schoot, verraad gebezigd, doch de verrader vaak door stouter, spoediger of gelukkiger verraad verrast of voorgekomen; de ijfelijkste gruwelen, waarvoor de onverzoenlijkheid van het Spaansche gemoed alleen vatbaar is, door de barbaarschheid der vijanden uitgelokt of ruimschoots vergolden; het gewoel van stammen, steden, staten en partijen, beurtelings tegen den Spanjaard vereenigd of tegen elkander gewapend; bondgenooten in vijanden, vijanden in bondgenooten veranderd; nieuwe staten gevormd en ontbonden, gewesten toegevoegd en afgescheurd, en de verwarring van gestadig verdrongene regeringsvormen door den ondergang van oude en de opkomst van nieuwe namen vermeerderd; na verdrijving van den vijand tweespalt en scheuring tusschen vrienden, en eigene verheffing gezocht ten koste van het geteisterde vaderland; de lotgevallen van veldheeren, beurtelings vergood en verguisd, en de glans van den zuiversten krijgsroem vaak op het schavot uitgedoofd; de heerlijkste oorden ter prooije aan alle de driften van wraak- en heerschzucht; een paradijs verwoest door duivelen in de gedaante van Spanjaarden, Kreolen,
Mulatten, Negers en Indianen; het veelkleurig tafereel voltooid door de geesels van aardbeving en pest, van ellenden, die door het bijgeloof als eene Godsstraf werden opgemerkt, en aldus de natuur met den mensch zamengezworen, om de aarde om te keeren, waar cortes en pizarro de natuur en de menschelijk-
{==437==} {>>pagina-aanduiding<<}
heid hoonden. Dit sombere schouwspel van wanhoop wordt nogtans door enkele punten vol licht afgewisseld, en het verscheurde hart des aanschouwers door schoonere beelden opgebeurd. Goed en bloed tot bevrijding des vaderlands opgezet; waar alles verloren scheen, het vertrouwen op God onwankelbaar bewaard; de overgave geweigerd, waar tegenstand onmogelijk was, en liever onder puinhoopen begraven, dan in 's vijands magt gevallen; de verleidelijkste aanbiedingen afgewezen, en het hoofd gegeven, om de eer te behouden; door nederlagen de krijgskunst geleerd; na de overwinning onverdiende gematigdheid betoond; dapperheid op het slagveld met beleid in de raadzaal vereenigd; na verworvene lauweren in het ambtelooze leven teruggekeerd, en het gezag vrijwillig afgestaan tot staving van belangeloosheid; de hand der verzoening geboden, om den gemeenen vijand te bestoken; vertrouwelijke ontmoetingen der wederzijdsche veldheeren, te midden van den oorlog, en, die elkander met het zwaard zochten, zonder vreeze of argwaan onder hetzelfde dak gezeten’ (bl. 386-388).
Dit is welsprekendheid, dit historische stijl, waar het pragmatische met de levendigheid der voordragt vereenigd is, en wij twijfelen niet, of de Lezer zal ons de overneming dezer plaats, al is zij wat uitgebreid, dankweten. Onze prozastijl, althans de historische, heeft aan dergelijke Modellen juist geen' kwistigen overvloed.
Het achtste Hoofdstuk behandelt de aangelegenheden van het Oosten. Ook hier is de voordragt het onderwerp waardig. Nogtans moeten wij rondborstig erkennen, dat ons de gruwelen der Turken te veel op den voorgrond, en die der Grieken, welke niet veel minder waren, te zeer op den achtergrond geplaatst zijn voorgekomen. De belangstelling in het lot der afstammelingen van themistokles en leonidas mag ons omtrent de veroveraars van Tripolitza en Athene, die ook ongewapenden, ook vrouwen en kinderen niet verschoonden, geenszins partijdig doen worden. Maar zeer te regt wordt de hoofdigheid van den Sultan berispt, die alle aanzoeken tot eene minnelijke schikking door de aanvoering van zijn regt op Griekenland zoo lang van de hand wees, tot het te laat was, en hij nu niets meer bedingen kon. Ditzelfde was vroeger van den Koning van Spanje, met betrekking tot Zuid-Amerika, aangetoond. Hier (in de Grieksche

{==438==} {>>pagina-aanduiding<<}
zaak) wordt canning, gelijk wij boven zagen, naar ons inzien, het onbillijkst behandeld.
Het Portugesche vraagstuk, het negende Hoofdstuk beslaande, begint met de volgende aanmerking (toegepast op Portugal en Brazilië): ‘Niet zelden zag men in landen, verdeeld door al wat kracht heeft volken te verdeelen, door ligging, zeden, belangen en herinneringen gescheiden, maar door het geweld der wapenen en de uitspraak eener tijdelijke overmagt zamengeklonken, en tot eene onnatuurlijke vereeniging door een gemeenschappelijk Bestuur gepijnigd, de onbedwingbare natuur eindelijk den dwang afwerpen, hare niet geraadpleegde voorschriften handhaven, en de berekeningen verijdelen eener staatkunde, die zoo vaak het eigendommelijk [eigenaardig] bestaan der volken aan overwegingen van persoonlijke verheffing en aan het heerschzuchtig streven van Koningsstammen offerde.’ Dit Hoofdstuk is naar evenredigheid korter en minder uitgewerkt dan een der vorige, hoezeer de rijkdom van zaken niet minder was, en men daarin den grond moet zoeken van dien langdurigen burgerkrijg, die nog zoo onlangs het beklagenswaardige Portugal heeft verscheurd. Hier althans heeft canning gehandeld, en het overlaten der Portugezen aan miguel (wij geven hem den verdienden bijnaam niet, omdat hij gevallen is) was niet aan dezen Minister, maar aan zijne opvolgers, de Torys, te wijten. De gebeurtenissen in Brazilië, gewis van het hoogste gewigt, worden in verband met de Portugesche verhaald.
Het tiende of laatste Hoofdstuk is, na een kort, maar meesterlijk overzigt van Europa in 1830, toegewijd aan de verovering van Algiers (naar evenredigheid nog korter afgehandeld dan de Portugesche zaken, maar ook, zoo al niet minder belangrijk, dan toch minder ingewikkeld). In het volgende Deel, hetwelk het laatste, en zekerlijk hoogstbelangrijk zal zijn, verwachten wij nu de groote Omwenteling in Frankrijk van 1830, die vruchtbare Moeder van zoo vele misgeboorten, te zullen vinden. Wij twijfelen niet, of de Heer lipman zal, op het voorbeeld van tacitus, ‘zonder vooringenomenheid of verbittering’ deze baan, die hij zelf in de Inleiding distelig noemt, met vaste schreden bewandelen, al moet hij dan ook soms eene nog heete lava-bedding, door de jongste uitbarstingen veroorzaakt, betreden. Hij heeft door zij-
{==439==} {>>pagina-aanduiding<<}
nen arbeid tot hiertoe het Nederlandsche Publiek zeer aan zich verpligt.






Verdediging van de Onafhankelijkheid des Handels, bij het oprigten van Naamlooze Maatschappijen. Door Mr. F.A. van Hall, Advocaat te Amsterdam. Te Amsterdam, bij de Erven H. Gartman. 1834. In gr. 8vo. XVI, 198, XXII Bl. f 2-60.


Handel en Nijverheid, of Proeve, om derzelver uit- en inheemsche belangen in overeenstemming te brengen; door J. van Ouwerkerk de Vries. Te Amsterdam, bij ten Brink en de Vries. 1834. In gr. 8vo. XII, 110 Bl. f 1-50.


Het Porto-franco toegepast op den Landbouw. In 's Hage en te Amsterdam, bij de Gebr. van Cleef. 1834. In gr. 8vo. 32 Bl. f : - 25.


De ijzeren Spoorweg van Amsterdam naar Keulen verdedigd, enz. Te Amsterdam, bij van Meurs en Co. 1834. In gr. 8vo. XIV, 88 Bl. f 1-20.

Het eerste der hier aangekondigde stukken doet de kunde en het helderziend oordeel des Schrijvers gelijkelijk eer aan. Het doel is, te bewerken, dat de nieuwe, nog in te voerene Nederlandsche Wetgeving de uit het Fransche Regt overgenomene bepaling, dat geene Naamlooze Maatschappijen mogen worden opgerigt, dan met goedkeuring der Hooge Regering, worde onderdrukt, en, ook dit opzigt, de Handel geheel vrij gelaten. Het nuttelooze dier goedkeuring, en het schadelijke zelfs daarvan, vooral uit hoofde der wijze, waarop de Wet bij de Administratie der Nijverheid wordt verstaan en toegepast, wordt overtuigend aangetoond; gelijk ook in helder daglicht wordt gesteld, tot welke ongelijkheden aan zichzelve, ja tot welke dwaasheden het Bestuur, in de toepassing der bestaande Wetgeving opdat punt, vervallen is; inzonderheid, door ook onderlinge Brandwaarborgmaatschappijen, schoon deze alles behalve Handelmaatschappijen of Koopmanskantoren zijn, onder de rubriek der Naamlooze [Handel-]maatschappijen te betrekken. Mogt de Schrijver zij-
{==440==} {>>pagina-aanduiding<<}
nen arbeid met het gewenschte gevolg bekroond zien, zeker zou de Handel, zouden zelfs ook de niet handeldrijvende ingezetenen er wél bij varen.
Handel en Nijverheid van den Heer ouwerkerk de vries is eene allezins lezenswaardige en overweging verdienende proeve, om derzelver uit- en inheemsche belangen overeen te brengen. Ook de twee volgende stukken van andere Schrijvers, namelijk Het Porto-franco toegepast op den Landbouw, en De ijzeren Spoorweg van Amsterdam naar Keulen verdedigd, zijn allerbelangrijkst van inhoud, en dragen de blijken met zich van de kennis en vaderlandlievende gezindheid der opstellers. Gelijk in geen enkel vak de geleerden in alles het ééns zijn, maar de meesten toch al ligt over zekere onloochenbare stellingen geen verschil hebben, zoo gaat het ook hier met deze deskundigen in de vakken van handel en nijverheid. Recensent is eigenlijk Regtsgeleerde van beroep. Hij wil dus gaarne erkennen, waar de hiervoren bedoelde Schrijvers, de twee eersten vooral, verschillen, zich geene beslissing, vooral geene geïmproviseerde beslissing te durven aanmatigen: want de verschillende wijzen, waarop de in grondbeginsel overeenkomende Schrijvers hun doel willen bereiken, vereischen ter beoordeeling, bij kennis van zaken tot in de fijnste bijzonderheden, een langdurig en onpartijdig onderzoek. Met het hun allen gemeenschappelijk grondbeginsel van de meestmogelijke vrijheid van handel en de meestmogelijke wering van verbodswetten, die slechts bij wege van uitzondering kunnen worden gedoogd, heeft Recensent te allen tijde ingestemd. De Schrijver over den ijzeren Spoorweg heeft de beoordeeling zijner Gedachten over den Handel, te vinden in het Algemeen Handelsblad, naar ons inzien, doorgaans gelukkig wederlegd, en hij zal denkelijk zijnen wensch tot aanleg van den bedoelden spoorweg volkomen vervuld zien. Uit Handel en Nijverheid nemen wij, tot besluit onzer aankondiging, over, de tweede noot op bl. 101: ‘Het is
voor gezeten burgers een harde steen des aanstoots, dat omreizende kooplieden, alleen van een Rijks-patent voorzien, voor eenige dagen in de steden appartementen huren, om hunne goederen uit te pakken, en de Ingezetenen van dezelve zoo veel goedkooper te voorzien, als zij, door geene plaatselijke lasten bezwaard, minder kunnen afzetten. Eveneens is het gelegen met Marskramers en allerlei kleine bedrijvers, die stad en land afloopen en langs de huizen om-
{==441==} {>>pagina-aanduiding<<}
zwerven, om hun bedrijf uit te oefenen, of hunne waren af te zetten. Het zou dus aan gewestelijke Besturen kunnen worden toegestaan, om, des verkiezende, die zwervers te verpligten, voor elke stad of gemeente, waar zij handelen willen, zich nog van een plaatselijk (boven het Rijks-) patent te voorzien, ten behoeve van de provinciale kas, en het bedrag daarvan, van de dagen of weken van hun verblijf, afhankelijk te maken.’ Waarlijk! zulk eene behoefte aan plaatselijk patent, voor Marskramers en dergelijken, ware eene wenschelijke zaak: want het misbruik, door soortgelijke lieden van het in werking zijnde Patentstelsel gemaakt, zal langzamerhand onze gezetene winkeliers (die alle plaatselijke belastingen, welke soms zoo verbazend hoog zijn, betalen moeten) te gronde rigten, daar dezen, uit dien hoofde alleen, zelden in goedkoopheid van prijs met die omzwervers kunnen wedijveren.






Koning Willem de I en het Nederlandsche Volk; Gedicht in twee Zangen, door Mr. Jacob Nijhoff, Notaris en plaatsvervangend Vrederegter te Arnhem. Te Arnhem, bij C.A. Thieme. 1833. In 12mo. IV, 55 Bl. (Uitgegeven ten behoeve der Gekwetsten bij de verdediging der Citadel te Antwerpen.) f : - 75.


Het Kind bij zijn ontwaken. VIIde Harmonie van A. de la Martine, door Jan-J.F. Wap, Koninklijken Militaire-Akademie-Leeraar, enz. Te Breda, bij F.P. Sterk. 1832. In kl. 8vo. 12 Bl. f : - 25.


Andwoord van A. de la Martine op Sir Walter Scott's Afscheid van zijne Lezers. 't Fransche Gedicht vrij gevolgd door Jan-J.F. Wap. Te Breda, bij F.P. Sterk. 1832. In gr. 8vo. 20 Bl. f : - 50.

In weerwil der onverdiende verguizing van het gedicht des Heeren nijhoff in den Recensent ook der Recensenten, aarzelen wij geen oogenblik, te verklaren, dat hetzelve zich voordeelig onderscheidt boven een aantal stukjes van den dag, hier door hoogere vlugt, waar het pas geeft, elders weder door levendige en natuurlijke schildering, doorgaans door eene

{==442==} {>>pagina-aanduiding<<}
goede versificatie; welk alles zoo veel te meerderen lof verdient, naarmate de zedige Dichter zich steeds op den achtergrond heeft gehouden, en met de meeste nederigheid over zijn werk spreekt. Maar gelijk wij aan de eene zijde regt doen aan deszelfs verdiensten, zoo sta het ons aan den anderen kant vrij, eenige feilen er in aan te wijzen. Hiertoe nu brengen wij in de eerste plaats de duisterheid van sommige volzinnen en uitdrukkingen, b.v. bl. 12: Één enkle slechts, de hand al wenkende naar boven, enz. waar misschien het werpen van voetzoekers omschreven wordt, maar dan zoo duister, dat men het moeijelijk raden kan. Bl. 16, van het begin tot de echte Koningsteelt, is almede niet gemakkelijk te verstaan. Tot die donkerheid hier en daar werkt de niet juiste interpunctie aanmerkelijk mede. Voorts veroorlooft zich de Maker meer vrijheid in de woordschikking, dan de taal toelaat, b.v. in het voorop brengen van den vierden naamval, waar men uit de buiging der lid- of voornaamwoorden dien naamval niet herkennen kan, gelijk bl. 52: Hoe dikwerf, Batavier! bedreigde uw keel het mes. Hoe dikwerf, Batavier! dreigde uwen strot het mes, zou, wat de woordschikking betreft, goed zijn, omdat de voorafgaande vierde naamval uwen strot als zoodanig kenbaar is. Zamentrekkingen, als Wilm voor Willem, staatge voor statige, zijn niet gebruikelijk. Het oordeel van 't gemeen, voor het algemeen, bl. 53, is niet goed te keuren, al zoekt de Dichter zijne meening door de aanteekening aan den voet der bladzijde op te helderen. De bedoeling eens Schrijvers moet uit zijne woorden zelve blijkbaar zijn. Bl. 43, deed beven op zweefde rijmt niet. Denkelijk is dit eene schrijffout. Men leze dus:
Toen 't moedig oorlogsros, als de aard' van 't krijgsvuur beefde, enz. Ver verwijdde voor ver verwijderde kust, op bl. 16, en verschulde voor verschuldigde dank, op bl. 44, kunnen almede volstrekt niet door den beugel. Op het rijm ij op ei zullen wij niet vitten. - In weerwil der aangeduide vlekken, bevelen wij echter dit gedicht aan de aandacht onzer onpartijdige landgenooten.
De beide navolgingen van la martine door wap zijn niet zonder verdiensten, zelfs op vele plaatsen bijzonder wel geslaagd. In het Andwoord op walter scott's Afscheid hindert ons echter 1o. de lengte van sommige volzinnen, waardoor de stijl vaak ingewikkeld en duister wordt. In het Fransch is dat of zoo niet, of waar het zoo is, (want la

{==443==} {>>pagina-aanduiding<<}
martine is wel eens duister) daar had het bij de overbrenging moeten worden verholpen. Ten tweede, is het wel loffelijk, dat de Heer wap zich voor eene eentoonige versificatie wacht, maar in het verwaarloozen der rust na den zesden greep, ook dán wanneer die zesde een' sterken klemtoon heeft en met den zevenden een tweegrepig woord vormt, gaat hij te ver. Onleesbaar is b.v. bl. 18:

Geen 
{== afbeelding 	==} {>>afbeelding<<}
    
 | van des 
{== afbeelding 	==} {>>afbeelding<<}
    
 | wierd 
{== afbeelding 	==} {>>afbeelding<<}
    
. 


Waarom niet liever:

Geen 
{== afbeelding 	==} {>>afbeelding<<}
    
 der 
{== afbeelding 	==} {>>afbeelding<<}
    
 | van den 
{== afbeelding 	==} {>>afbeelding<<}
    
 | werd 
{== afbeelding 	==} {>>afbeelding<<}
    
? 


Dan is de rust na den zesden greep óók weggenomen; maar doordat de vierde en de achtste greep den heerschenden, en daarentegen de zesde greep 
{== afbeelding 	==} {>>afbeelding<<}
    
, wegens het volgende toonlooze 
{== afbeelding 	==} {>>afbeelding<<}
    
, alleen den ondergeschikten klemtoon ontvangen, rolt het vers gemakkelijk voort; welke rolling door de invallende dichtsneden of cesuren na den tweeden, voet in glorie, en na den vierden in Corzer, nog gladder en bevalliger wordt.
Op bl. 19 staat:

Met burgertranen of met bloed van d onderzaat bevlekt. 


Men leze:

Met 
{== afbeelding 	==} {>>afbeelding<<}
    
 besproeid, met 
{== afbeelding 	==} {>>afbeelding<<}
    
 bevlekt. 


Met tranen kan bovendien eens Konings kroon niet bevlekt worden.
Op bl. 20 bevalt ons niet:

Zoo óók toen, nu en dan, de zaalge Hemelingen 
In menschgedaanten, zegensprekend, de aard' begingen. 


De Heer wap schijnt zich, bij zijne vertolkingen, te overhaasten, hetgeen te bejammeren is, daar gelukkige overbrenging de éénige verdienste eens Vertalers blijft, en vele welgeslaagde plaatsen genoegzaam toonen, dat hij iets volkomeners zou kunnen leveren, indien hij zich den noodigen tijd gaf.





Weemoedstoonen uit de Geschiedenis van mijn Leven, of mijne Reis naar Curaçao, en vlugtige Beschouwingen van dat Ei-
{==444==} {>>pagina-aanduiding<<}
land, gedurende mijn tienjarig verblijf op hetzelve. Door H.J. Abbring. Te Groningen, bij W. van Boekeren. 1834. In gr. 8vo. XII en 205 bl. f 1-80.


Godsvrucht en Ongeloof, of de Afdwalingen der Rede, naar het Fransch van Gerard; aanmerkelijk bekort en voor Nederlandsche Lezers ingerigt. Geen Verdichtsel. In II Deelen. Te Leeuwarden, bij J.W. Brouwer. 1834. In gr. 8vo. Te zamen XXXVI en 731 bl. f 6-50.

Men kent reeds, uit onze beoordeeling van Maurits van Werdenberg, of de Vrijgeest, (Vad. Lett. 1834. No. I.) den Heer abbring als godsdienstig en veelal oordeelkundig Schrijver; men kent de verdiensten zoo wel, als de gebreken van zijnen stijl. De hier aangekondigde Weemoedstoonen uit de geschiedenis van zijn leven zijn een verhaal in proza van zijne reis naar Curaçao, met rugzigt op 's mans vroegere loopbaan, verslag van zijnen gemoedstoestand en zijne lotgevallen en waarnemingen op dat eiland, met eenig berigt omtrent des Schrijvers tegenwoordige omstandigheden. De Heer abbring klaagt weder, dat hij niet met orde en bevalligheid schrijven kan; dat hij zich niet sierlijk genoeg kan uitdrukken, enz.: maar naar ons inzien ontbreekt hem, om een goed Prozaschrijver te zijn, onzuiverheid in taal en stijl nu eens daargelaten, niet zoo zeer sierlijkheid, als wel eenvoudigheid. Zijne voordragt is integendeel te zwierig en te gekunsteld, een gevolg van een angstvallig streven naar fraaiheid van uitdrukking; en eigenlijk zou hij slechts natuurlijker en losser moeten wezen, om goed te schrijven. De inhoud dezer Weemoedstoonen is intusschen leerzaam; en wij hopen, dat de woorden van dezen tot het Christendom teruggekeerden Vrijgeest indruk op zijne lezers mogen maken; terwijl wij overigens, met opzigt tot sommige uitdrukkingen, gevoelens en beweringen, terugwijzen op ons aangemerkte in de boven aangehaalde Recensie van den Maurits van Werdenberg.
Gelijke verwijzing naar die Recensie zal welligt niet overtollig wezen bij onze beoordeeling der overbrenging, door eenen ongenoemden, van het Fransche werk van gérard. Doch die verwijzing geldt slechts de voorstelling van sommige leerstukken en bewijzen. Maar bovendien hebben wij nog al het een en ander aan te merken, zoo op de wijze van vertaling

{==445==} {>>pagina-aanduiding<<}
en omwerking, als op hetgene van het oorspronkelijke in de navolging is overgebleven. De brieven, die eene eenigzins opgesierde geschiedenis onder verdichte namen bevatten, zagen reeds te midden der achttiende eeuw in Frankrijk het licht. Niet alleen, dat derhalve in het oorspronkelijke het Christendom, vooral naar de opvatting der Roomsche Kerk, in den geest van bossuet, verdedigd wordt, maar ook is de toestand van zeden, regtsoefening en wat dies meer zij, geheel overeenkomstig met den tijd en het land, waar de brieven geschreven en uitgegeven zijn. Nu heeft de Vertaler niet slechts het al te breedvoerige werk, door weglating van zeer vele brieven, ingekort, maar hij heeft tevens, ten einde het voor zijne landgenooten te bruikbaarder te maken, eene meer Protestantsche strekking er aan trachten te geven, en de geschiedenis in ons land en in onzen leeftijd, zelfs in de tegenwoordige zoo hagchelijke oogenblikken, willen overbrengen. Wij behoeven niet aan te wijzen, hoe veel bezwaar reeds het eerste veroorzaakte, en hoe gedwongen de navolging wordt, b.v. waar er over het doen van boete of penitentie wordt gesproken, aan hetwelk men dan toch ook eene Protestantsche kleur heeft bijgezet; terwijl het zonderling is, dat het lezen van romans, het bezoeken van den schouwburg, en het arbeiden voor het tooneel, zelfs de treurspelpoëzij, onbepaald worden afgekeurd. Nog erger gaat het met de schildering van zeden en staatsgesteldheid. Die iigtzinnige vrijgeesterij onder de beschaafden en aanzienlijken, die zoo schandelijke hof kuiperijen, die willekeurige verbanningen zonder eenige form van proces, behooren geheel te huis in Frankrijk onder lodewijk XV; en hoe veel lof er dan ook (om het er als 't ware bij te slepen) aan onzen Koning en zijn Huis en aan ons Volk worde toegezwaaid, noch aan het Koninklijke geslacht, noch aan de mannen van invloed ten
Hove, noch aan onze Natie in 't algemeen, geschiedt eenige eer, door de overbrenging der hier geschetste tooneelen op onzen bodem, en wel in het nog loopende tijdvak. Onder hetgeen ons al verder bevreemdde, behoort ook dit: Eduard, die tot de volslagenste twijfelarij vervallen was, wordt eerst door zijnen schoonvader overtuigd, dat er zekere klaarblijkelijkheden bestaan; dat men der Rede eenig vertrouwen mag schenken; dat er onderscheid is tusschen goed en kwaad; dat er een God is; dat men aan eene vergeldende onsterfelijkheid moet gelooven, enz.: alles zoo wat

{==446==} {>>pagina-aanduiding<<}
dooreengemengd, naar het ons voorkomt, uit descartes, locke en condillac; hier en daar ook, voor zoo ver men zich somwijlen op dezen beroepen kon, uit voltaire, rousseau en anderen. Naderhand betoogt de schoonvader de ongenoegzaamheid der Rede, schoon zij ons aanvankelijk eenige dienst bewijst, ook daaruit, dat de Wijsgeeren onderling zoo zeer verschillen, enz. Dit brengt hem op onze behoefte aan eene Goddelijke Openbaring, en de bewijzen voor derzelver echtheid. Maar nu moest de twijfelende Eduard het verschil der Godsdienststelsels en het groot getal der Kerkgenootschappen tegenwerpen, om daaruit te besluiten, dat er even weinig zekerheid voor den Christen bestaat, als voor den aanhanger der Natuurwet. Denkelijk is dit punt in het oorspronkelijke, hetwelk Recensent onbekend is, in den geest der Roomsche Kerk behandeld, en op hare leer, als de alleen ware, gewezen. Hier zou ten minste die bedenking moeten zijn voorgesteld en in den Protestantschen geest zijn beantwoord, met een betoog van de duidelijkheid der Openbaringsleer, voor den onpartijdigen onderzoeker, op alle punten, die voor den redelijken en zedelijken mensch van belang zijn, enz. Doch wij vinden hier zoo min de tegenwerping, als eenige eigenlijke oplossing derzelve, even of een twijfelaar aan zulk een oogenschijnlijk groot bezwaar niet eens denken zou. Veel beter en vollediger schijnt ons dus, over het geheel, de Maurits van Werdenberg van den Heer abbring. Naar ons inzien, had het hier aangekondigde werk van gérard zeer wel onvertaald kunnen blijven.





Brieven aan Jongelingen, geschreven door J.C. Lavater. Met Gebeden en Gezangen van Lavater en Gellert. Uit het Hoogduitsch. Derde, verbeterde Uitgave. Door J. Heringa, Eliza's zoon. Te Amsterdam, bij J. Aarinksen. 1834. In gr. 8vo. VIII, 120 Bl. f 1-10.


De Jongeling in de Wereld, of Handleiding voor jonge lieden, tot eene gemakkelijke, gelukkige en genoegelijke verkeering, met menschen uit alle standen. Naar het Hoogduitsch van Ebersberg. Te Amsterdam, bij L. van der Vinne. 1834. In kl. 8vo. XVI, 200 Bl. f 1-50.

Lavater's Brieven aan Jongelingen waren te voren reeds

{==447==} {>>pagina-aanduiding<<}
gunstig uit de vroegere uitgaven dezer vertaling bekend. Ook de tegenwoordige, op nieuw door Prof. heringa verbeterde, en door besparing van papier goedkooper uitgave, verdient loffelijke vermelding. Op bl. 4 en 5 hinderde ons het met ons taaleigen strijdige gebruik van het kwaad, in het meervoud, de kwaden; daar dit laatste alleen als meervoud van de kwade of booze [mensch] bij goede Schrijvers voorkomt, en dan zoo veel als de boozen, de snooden, de slechte lieden beteekent, b.v. Men moet zoo wel met kwaden als goeden verstandig weten om te gaan. Derhalve zouden wij, in plaats van: Wij zijn aan zekere kwaden onderhevig, en: Zonde en dood zijn twee groote kwaden, liever lezen: Wij zijn aan tweederlei kwaad onderhevig, en: Zonde en dood maken derhalve inzonderheid dat tweederlei kwaad of die beide soorten van kwaad uit, of wel iets dergelijks. Wijders, al kan men lavater niet zoo onbepaald nazeggen (bl. 43): ‘Wat heeft den Heer aan het kruis gebragt? - Gebrek aan physiognomisch gevoel;’ dewijl er toch zoo vele andere, sterker werkende oorzaken bestonden, welke dat gevoel bij velen, die daar anders mogelijk niet van verstoken waren, wel zullen hebben onderdrukt; durven wij desniettegenstaande dit welgestelde zedelijk-godsdienstig geschrift aan alle jongelingen, ter lezing en behartiging, aanbevelen.
Evenzeer mogen wij hun het kernachtige werkje van ebersberg aanprijzen, hetwelk den jongeling de nuttigste lessen van levenswijsheid geeft, zonder ergens de eischen van Godsdienst en ware zedelijkheid uit het oog te verliezen. Slechts hier en daar schijnt ons de oorspronkelijke Schrijver in zijne oordeelvellingen, vooral over de vrouwen, te streng; doch dáár wordt hij door den Vertaler, op eene bescheidene wijze, te regt gewezen. Over het geheel schijnt ons dit boeksken aan het oogmerk zijner uitgave zeer wel te beantwoorden.


De Kluizenaar, of de Rotsen van Calabrië. Een Tafereel uit de achttiende Eeuw. Te Amsterdam, bij J.C. van Kesteren. 1834. In gr. 8vo. IV, 224 Bl. f 2-20.

Deze niet vertaalde Roman doet de vinding van den Schrijver van Ferdinand van Bergen eer aan. Wij hebben hem

{==448==} {>>pagina-aanduiding<<}
met genoegen, belangstelling en aandoening ten einde gelezen. Op kleine schrijf- of drukfeilen willen wij niet hechten. Alleenlijk wenschen wij, dat de Schrijver zijn vermoedelijk doel bij zijne lezers bereiken zal, namelijk hun te doen zien, hoe de mensch, die eenmaal der verleiding gehoor geeft, van den eenen tot den anderen misstap vervalt, steeds dieper in de zonde wegzinkt, en bijna tot de deugd niet meer terugkeeren kan; dat het echter beter laat dan nooit ondernomen wordt, zich af te wenden van het kwade; dat men alsdan wel veel van zijn eigen geluk en dat van anderen onherstelbaar verwoest heeft, maar er toch nog altijd zielerust kan herkregen en hoop op eene zalige toekomst kan herwonnen worden; en eindelijk, dat zij, die spoedig van het ingeslagene verkeerde pad op den regten weg wederkomen, voor eene geringe opoffering, zich een leven vol kalmte en heil mogen verwerven. Het zal den lezer denkelijk welkom zijn, dat de ontknooping der geschiedenis van verblijdenden aard is. Over den inhoud zullen wij verder niet spreken, dewijl dit de nieuwsgierigheid te veel zou bevredigen, indien wij genoeg daarvan mededeelden; terwijl het toch geen begrip van het boek zou geven, indien wij een onvolledig verslag lieten volgen. Dit weinige zij dus ter aanbeveling toereikend!





Deugd en Godsdienstzin, of Tafereelen uit de geschiedenis en uit het leven van bijzondere personen. Door J. Andriessen. Te 's Gravenhage, bij A. Kloots. 1833. In gr. 8vo. 232 Bl. f 2-40.

Dit werkje bevat: I. Sabinus en eponina; een tafereel van huwelijksliefde, uit den tijd van vespasianus; II. Het geroofde en teruggevonden Kind; een Zweedsch verhaal; III. De Schuldbekentenis; een allerliefst dramatisch tafereel; IV. De Christen en de Mahomedaan; een verhaal, dat zich met genoegen laat lezen; V. Scipio en allucius; de geschiedenis is bekend, maar goed beschreven; VI. Albrecht beiling, waarvan wij hetzelfde zeggen; VII. De Kluizenaar, of de leiding der Voorzienigheid; eene Spaansche Geschiedenis; VIII. Socrates van Athene; schets van 's mans karakter en sterven, meest naar xeno-
{==449==} {>>pagina-aanduiding<<}
phon en plato; IX. Vincent de paula, of de edelmoedige Menschenvriend; een edele trek van een Fransch geestelijke; X. Het Beleg van Haarlem in 1572 en 1573. Blijkens het Voorberigt, is dit tiental deels oorspronkelijk, deels uit het Fransch of Hoogduitsch vertaald, deels uit eene dier beide talen geheel vrij overgebragt. Eenige zijn van eenen geschiedkundigen aard, terwijl andere tot de klasse der leerzame verdichtingen behooren. De Schrijver noemt ze met regt ‘schetsen van reine huwelijksmin, vurige moederliefde, onkreukbare eerlijkheid, grootmoedige zelfverloochening, onwrikbare trouw, hartelijke vergevensgezindheid, onmiskenbare braafheid, edelmoedige menschlievendheid, standvastige volharding en moedige vaderlandsliefde, afgewisseld door tafereelen van de werkzame leiding der Voorzienigheid, van redding in den hoogsten nood, van de voortreffelijkheid des Christendoms, en van het weldadige Godsbestuur.’ De verhaaltrant is wel niet schitterend,
maar toch onderhoudend; terwijl het boek vol is van edele, zedelijke gevoelens. Wij durven het daarom gerustelijk aanprijzen, en gelooven niet, dat iemand zich de lezing beklagen zal. Tot schoolprijs op de hoogste klassen is het zeer geschikt. Indien deze verhalen een gunstig onthaal vinden, toont zich de Schrijver geneigd, om een' tweeden dergelijken bundel te laten volgen; wij moedigen hem hiertoe aan, maar raden hem tevens, zoo veel mogelijk zich toe te leggen op het geven van oorspronkelijke stukken, waartoe het hem aan bekwaamheid niet ontbreekt.





De onechte Dochter. Eene Proeve van Gods Voorzienigheid; door T. van Spall, Predikant. Te 's Gravenhage, bij A. Kloots. 1832. In gr. 8vo. VI, 229 Bl. f 2-40.

In een kort Voorwoord (waarom niet liever Voorberigt?) zegt de Schrijver: ‘Gelijkenissen en geschiedverhalen kunnen veel nut stichten, wanneer zij de karakters der menschen in hunnen waren aard voorstellen, de lessen van wijsheid, godsvrucht en deugd in de handelende personen helder in het licht stellen, tegen de verkeerdheden der menschen regtmatigen afschuw inboezemen, en in alles der natuur, zoo veel mogelijk, getrouw blijven. Zoodanige romans zullen, als

{==450==} {>>pagina-aanduiding<<}
lektuur van uitspanning, noch de verbeelding verwilderen, noch door bedriegelijke verwachtingen misleiden, noch verderfelijke beginselen en neigingen inscherpen (inboezemen), maar aanschouwelijk en levendig onderwijzen, en het aangename met het nuttige vereenigen.’ Wij zijn van hetzelfde gevoelen, en oordeelen, dat de Heer van spall nagenoeg zoodanigen roman heeft geleverd. Dezelve is onderhoudend geschreven. De inkleeding doet eene goede uitwerking. De karakters, uit het werkelijk leven genomen, zijn doorgaans naar waarheid geteekend en goed volgehouden. Men vindt hier geene gevaarlijke overdrijving. De lezer wordt niet in eene denkbeeldige wereld verplaatst. Neen! men leert brave, minder goede, ook slechte menschen kennen. De hoofdpersonen zijn achtenswaardig. In anderen worden gebreken en kwade gewoonten op eene gepaste wijze ten toon gesteld. Kortom, de roman is van dien aard, dat men denzelven niet slechts vlugtig doorbladert, maar met klimmende belangstelling tot het einde toe leest en naderhand nog gaarne eens weder in handen neemt. Wij prijzen dit werkje van eenen landgenoot te liever aan, omdat hij vaderlandsche zeden schetst en door verdichting wezenlijk nut poogt te stichten. - Een gezigt te Katwijk aan Zee is op het titelplaatje afgebeeld.


Korte Verhalen van C. Pichler. Voorafgegaan van eene Levensschets der Schrijfster, door haar zelve. Uit het Hoogduitsch. Te Groningen, bij W. Zuidema. 1834. In gr. 8vo. 200 Bl. f 1-80.

In de 21 eerste bladzijden van dit bundeltje geeft de ook bij ons gunstig bekende Schrijfster een overzigt van haar leven. De voorstelling der ontwikkeling van haren geest en van de mannen, die daarop invloed hadden, is ongetwijfeld belangrijk voor hen, die met de werken der Schrijfster van den met roem bekenden Agathocles ingenomen zijn. Wij zullen geene dorre schets geven van hetgeen zij hier op eene bevallige wijze aangaande zichzelve verhaalt, verwijzende liever naar deze bladen zelve. Van de drie daarop volgende Verhalen zeggen wij alleen, dat het eerste, het verblijf in het bad, wegslepend geschreven is,

{==451==} {>>pagina-aanduiding<<}
maar in zedelijke strekking verre wordt overtroffen door het tweede, stille liefde getiteld; dat het laatste, van gustaaf jördens, aan het uitlokkend opschrift: God is liefde, al zeer weinig beantwoordt, en ons is voorgekomen het gezelschap niet waardig te zijn, waarin het zich bevindt. In dit opzigt verschilt alzoo ons oordeel van dat des Vertalers, die zijne taak goed heeft verrigt.





Neêrlands Toekomst, door Hendrik Kuyper, Gz. Te 's Gravenhage, bij G. Vervloet. 1834. In gr. 8vo. 8 Bl. f : - 20.

Onder dezen veel omvattenden titel, roemt de maker van dit dichtstukje, in de 5 eerste coupletten, de standvastigheid van Nederland onder de tegenwoordige schokken, en voorspelt aan hetzelve, in de 5 laatste, alle heil, indien het aan de eendragt, welker stem hij uit den hemel hoort, getrouw blijft. Nu, de zaak is waar en goed, maar de dichterlijke vinding en voorstelling alles behalve uitstekend. Des makers welmeenende vaderlandsliefde worde hierin gaarne erkend; maar meer echten dichterlijken gloed, niet slechts dichterlijke uitdrukkingen, zou men even gaarne zien. - Stijl en taal laten nog al iets te wenschen over. Woorden en spreekwijzen toch, als b.v. de volgende, zijn met naauwkeurigheid en gepastheid niet overeen te brengen; huiverend voor huiveringwekkend; een schoon verschiet op het wankele spel zetten; en voor noch, (coupl. 4) waar noch voorgegaan is, en de zin steeds ontkennend blijft; Koningstrouw, d.i. trouw des Konings, of Koninklijke trouw, voor trouw aan den Koning; een slagboom, die een ijzeren welf of gewelf is; het bliksem-kraken van het rot, dat het verzwakt Euroop ontvonkte in brand; zijne hulde aan iemand te gemoet brengen, voor enkel brengen of toebrengen. - Met de geslachten en naamvallen (en zoo ook met de leesteekens) is het mede niet altijd in orde, hetwelk somtijds zelfs dubbelzinnigheid veroorzaakt, zoo als: de eik die zelf geen bliksem spleet, 1. de eik, dien enz.; de slagboom, die uw moed - heeft in den weg gesteld, 1. de slagboom, dien enz. Verder bl. 6: de lauwer, de roem, (vierde naamval) voor
den lauwer enz.; bl. 8 zou men voor elk vorstenstoet

{==452==} {>>pagina-aanduiding<<}
moeten lezen elke, of liever de vorstenstoet, d.i. dan de gezamenlijke Vorsten; en de onduidelijke woordschikking: Dan zal haar naam een elk met eerbied lezen, gemakkelijk kunnen veranderen in: Dan zal elkeen haar' naam enz. - Moge toch ieder, die in dicht of ondicht schrijven wil, der schoone Nederlandsche taal alle eer aandoen!


Naberigt.

In het dagblad De Waakzame, No. 16, bij m. westerman enzoon uitgegeven, vond de Redacteur van dit Tijdschrift een Artikel, gerigt tegen de in No. VII van hetzelve geplaatste Recensie der Gedichten van withuys, waaromtrent hij het overbodig keurt iets meer te zeggen, dan dat al de omhaal wegens den door ons aangehaalden regel:

‘Hun goud is bloed; hun vracht van paarlen is geweend.’ 


geheel vervalt door het daar onmiddellijk voorafgaande: ‘Verder zegt de groote man van Koningstroonen.’ Welke door ons nu met kapitale letteren gedrukte woorden blijkbaar op washington slaan; terwijl dezelve door den Steller van genoemde Artikel, naar 't schijnt, op den Heer withuys worden toegepast. Wij laten dus gerustelijk anderen oordeelen, wie van beiden, Recensent of Anticriticus, hier van eene ‘valsche wending’ of ‘verkeerde toepassing’ te verdenken valt.
Meng. No. VI. bl. 274. reg. 21. leze men: tot de beoordeelingen.
Boekbesch. No. VII. bl. 315. reg. 3 v.o.: uit de Middeleeuwen.
- bl. 319. reg. 20: d. van basselaar.
- No. VIII. bl. 364. reg. 23: langer waardig.
- No. IX. bl. 367. reg. 4: Roomsche Kerk.
Meng. - bl. 414. in de Noten: enfants, goût, extrême en d'être.







{==453==} {>>pagina-aanduiding<<}

Boekbeschouwing.

De Lijkzang van David op Saul en Jonathan, in deszelfs dichterlijke waarde beschouwd, en met andere soortgelijke Dichtstukken der Oudheid vergeleken. Voor beschaafde Bijbellezers. Door W. Verwey, Pred. te Winschoten. Te Groningen, bij R.J. Schierbeek. 1834. In gr. 8vo. VIII en 130 bl. f 1-40.

De Schrijver stelt zich voor, de voortreffelijkheid van den Lijkzang van David op Saul en Jonathan, zoo wel op zichzelven beschouwd, als met andere soortgelijke dichtstukken der Oudheid vergeleken, in een duidelijk daglicht te plaatsen. Het stukje, waarin hij dezen arbeid aan het publiek aanbiedt, is, blijkens zijne verklaring in de Opdragt aan zijne Broeders, de Heeren b. verwey, rustend Pred. te 's Gravenhage, en s. verwey, Pred. te Dordrecht, de omwerking van een antwoord op de in 1825 uitgeschrevene prijsvraag van de Theologische Faculteit te Groningen, hetwelk beneden dat van den Heer pareau (thans Hoogleeraar aan gemelde Akademie) geschat, nogtans eener eervolle melding waardig gekeurd is.
Men ried hem zijne verhandeling te laten drukken, hetwelk hem ongepast voorkwam. Met den tijd rees echter het plan bij hem op, om aan dezelve eene andere strekking en eenen anderen vorm te geven, en zich alleen bij het aesthetische te bepalen; welk plan tot rijpheid gebragt werd door eenige wenken in de beoordeeling van het stuk van den Heer pareau, in de Godgel, Bijdragen voor 1830, bladz. 104-122, geteekend S-R van A.
Nu dacht de Heer verwey naar deze wenken te moeten te werk gaan, en dáárop vooral te letten, dat de volkomenheid der Hebreeuwsche poëzij, of der Muze van David, boven elke andere mededingeresse schitterend mogt

{==454==} {>>pagina-aanduiding<<}
te voorschijn treden. Of dit mogelijk zij, laten wij daar, als buiten ons bestek liggende om te beslissen. Verwey heeft het beproefd, en zijne taak vrij goed volbragt. Wij hebben zijn stuk met de pen in de hand doorgelezen, en deelen hier dus mede, wat ons toen in het oog viel, zoo wel in zoo ver het onze goedkeuring wegdroeg, als waarin het ons minder wilde bevallen.
In de Inleiding zegt de Schrijver: dat de Bijbel, zoo wel wat inhoud als vorm betreft, een voortreffelijk boek is, schoon het soms door dezen of genen miskend werd. Hij verheugt zich, dat gezonde uitlegkunde op dit laatste stuk eene verandering ten goede heeft tot stand gebragt. Hij schrijft hier ook, dat het der poëzij en welsprekendheid tot eer verstrekt, dat zij verwaardigd zijn, om het kleed te wezen, waarin Gods woord tot de menschen is nedergedaald. - Wanneer eer eene onderscheiding is, die eener zaak of eenen persoon boven anderen te beurt valt, dan is dit gezegde meer fraai dan waar. Immers het woord Gods konde niet anders tot menschen gebragt worden, dan door poëzij of proza, zoo zij het ten minste verstaan zouden; ten zij men ook aan de werken der Natuur en aan de Geschiedenis wil gedacht hebben, die men gerust als organen der Goddelijke openbaring beschouwen mag, en dan voorzeker geene mindere eer hebben, dan poëzij of welsprekendheid.
Na deze uitweiding over de voortreffelijkheid van den Bijbel, geeft verwey het plan zijner verhandeling in deze woorden op: Ik zal eerst in deze Inleiding nog iets over den maker (vervaardiger) van dezen Lijkzang zeggen, over de gelegenheid, waarbij hij is opgesteld, en de dichtsoort, tot welke hij behoort; vervolgens, in eene eerste Afdeeling, het gedicht zelf naar de regels van den smaak (naar welke regels? van welken smaak? over zulke zaken is het moeijelijk iets te bepalen) in zijne dichterlijke waarde beschouwen; en eindelijk, in eene tweede Afdeeling, hetzelve met andere soortgelijke dichtstukken der Oudheid vergelijken.
Het vervolg van de Inleiding, die tot bladz. 21 voort-
{==455==} {>>pagina-aanduiding<<}
loopt, hebben wij met groot genoegen gelezen. Des Schrijvers aanmerkingen over den waren dichter, over het naauw verband tusschen den mensch en den dichter, over David's karakter en lotgevallen, over den aard en de hoedanigheden van den Lijkzang, enz. zijn uit de Natuur zelve voortgevloeid, geheel met de waarheid overeenkomstig, en dwingen het onbedorven gevoel dadelijk hare goedkeuring af.
Een paar gedachten hebben ons echter een weinig gestuit, zoodat wij niet kunnen nalaten er een oogenblik bij stil te staan.
Op bladz. 5 zegt de Schrijver: ‘dat het verschillend karakter, de verschillende wijze van denken en gevoelen, den dichter eigen, een verschillend kenmerk op zijne verzen drukken;’ en iets lager: ‘dat deze dingen ook invloed uitoefenen op de keus en de behandeling der onderwerpen.’
Schoon wij ons hier niet geheel tegen verklaren, zoo moeten wij nogtans betuigen, dat er verhevene geesten bestaan, die in alle, ten minste in zeer verschillende onderwerpen bijkans evenzeer uitmunten, zoodat men slechts met moeite en naauwelijks beslissen durft, wat zij het best in hunne magt hebben. Het vuur, dat in zulke mannen blaakte, doorgloeide hun gansche wezen. Konden zij zich nu slechts met hun verstand in de stof verplaatsen, die zij bezingen wilden, dan stroomde door alles, wat zij voortbragten, één vuur en ééne dichterlijke warmte.
Een ander iets, dat ons hinderde, was de uitdrukking van den Heer verwey, op bladz. 11 onderaan, welke aldus luidt: ‘Saul, reeds lang tegen Jehovah en deszelfs wil zich verzet hebbende, werd nu op zijne beurt van Hem verlaten.’ Stond dit laatste bij Virgilius, of zelfs in eenen Psalm, wij zouden er vrede mede hebben; maar onder het Evangelie zouden wij er ons liefst van onthouden.
De eerste Afdeeling, van bladz. 22-38, geeft eene beschouwing van den Lijkzang van David in deszelfs

{==456==} {>>pagina-aanduiding<<}
dichterlijke waarde. Van dit stuk kunnen wij niets dan goeds zeggen. Het kenschetst den smaakvollen, kundigen man, en verdient hoogen lof.
Wij gaan dus over tot de tweede Afdeeling, waarin de Lijkzang van David met andere soortgelijke dichtstukken der Oudheid vergeleken wordt.
De dichtstukken, welke verwey aanhaalt, zijn: 1o. uit het Hebreeuwsch, de rouwklagt van David op Abner, 2 Sam. III; 2o. uit het Arabisch en Perzisch, iets uit de Hamaja, op pag. 540 en 548 te vinden, en uit de 20ste Mekàma van Haririus; 3o. uit het Grieksch bepaalt hij ons verder bij sommige stukken uit den Vader der Dichteren, Homerus, uit Sophocles, Aeschylus, Euripides, en eindelijk bij het wonderschoone Epitaphium van Bion op Adonis; 4o. uit de Latijnsche dichters neemt verwey enkele plaatsen uit Virgilius, en de heerlijke Elegie van Ovidius op den dood van Tibullus; 5o. ten slotte komt Ossian aan de beurt, en levert menig verheven klaaglied, dat waardig is naast dat van David te prijken.
Het boek eindigt met ophelderende, taalkundige en aanvullende noten.
Daar het ons te lang zoude bezig houden, om stuk voor stuk alles na te gaan en te toetsen, zoo zij het ons slechts vergund, eenige gedachten mede te deelen, die in ons opkwamen bij de lezing dezer tweede Afdeeling.
Vooreerst, de Heer verwey komt dikwijls terug op het korte en kernachtige in David's poëzij, en vindt in die eigenschap van zijnen voortreffelijken klaagzang alleen eene waarde, die denzelven boven alle andere bijgebragte Elegiën doet uitmunten. Wij, en zeker velen met ons vereenigen zich gaarne met zijn oordeel; want dit is eene eigenschap van den beschaafden geest, dat hij liever speelruimte voor de verbeeldingskracht overhoudt, dan dat alles tot in de kleinste bijzonderheden afgemaald worde, zoodat men bijna niet mede- maar alleen na-gevoelt.
Bij de vergelijking en beoordeeling echter van de waar-
{==457==} {>>pagina-aanduiding<<}
de van verschillende dichtstukken, moet men zich geheel in den geest der tijden en volken verplaatsen, in en voor welke dezelve zijn opgesteld; want meerdere of mindere voortreffelijkheid is te dezen aanzien altijd subjectief. Deze is dan de vraag: wanneer Euripides, Bion of Ovidius eens gezongen hadden gelijk David, zouden zij dan aan hunne tijdgenooten zoo goed bevallen hebben, als in den anderen vorm? En omgekeerd: zoude David's klaagzang naar den smaak van Griekenland geweest zijn? Dit punt wèl op het oog gehouden, maakt ons de beslissing, bij elke vergelijking van dichtstukken, zoo niet onmogelijk, dan toch uiterst moeijelijk.
Ten tweede zouden wij van gevoelen zijn, dat verreweg de meeste, zoo niet alle Elegiën, door den Heer verwey aangehaald, van een ander standpunt beschouwd moeten worden, dan die van David. David immers was hoogst gevoelig en hartstogtelijk, verloor in zijnen Jonathan zoo verbazend veel, stelde dus het levendigst belang in de gebeurtenis, en was zelf dichter. Zijn gemoed was dus oneindig meer getroffen en bewogen, dan dat der dichters, wier stukken wij hier afgedrukt zien, daar deze zich door kunst in den toestand der smarte verplaatsen moesten, waarin beminnende harten bij zulke verliezen door de werkelijkheid gebragt werden. Dat warme en teedere en geheel natuurlijke, dat uit eene volle borst bij David stroomde, kunnen wij dus niet van eenen Homerus of Bion of Virgilius vorderen. Dit insgelijks in aanmerking genomen, moet ons de waarde der ongewijde dichtstukken niet doen verkleinen, maar veeleer verhoogen.
Ten derde. De Heer verwey is soms al te kort en te oppervlakkig bij het aantoonen der mindere voortreffelijkheid van ongewijde dichters, bij David's Lijkzang vergeleken. Verg. bladz. 45, 48, 71, 81.
Hij gebruikt ook wel eens minder edelmoedige middelen, om tot zijn doel te geraken, t.w. tot een panegyricum der gewijde Muze. Zoo berispt hij b.v. op bladz. 83 het hartstogtelijke en onstuimige in de droef-
{==458==} {>>pagina-aanduiding<<}
heid van de moeder van Euryalus, dewijl daardoor het meer gematigde en zachte in David's toonen verheven wordt. Ons dunkt, dat de smart eener heidensche vrouw en moeder over het verlies van haren zoon niet natuurlijker kan geschetst worden.
Ook zegt hij, bladz. 86, na voor het overige welverdienden lof aan het meesterstuk van Virgilius te hebben toegezwaaid: ‘dat het toch ontluisterd is door wraakzucht, waarvan wij bij David’ [in dezen klaagzang] ‘geen' zweem aantreffen, terwijl deze nogtans zijn gevoel van verontwaardiging’ [elders] ‘niet minder krachtig, ja met eene onvergelijkelijke majesteit(?) uitdrukt.’ De aanmerking is op zichzelve waar; maar mag eene verkeerdheid (die toch wel tot het verstand in de eerste plaats in betrekking staat) de dichterlijke waarde van eene Elegie verkleinen?
Eindelijk lezen wij op bladz. 79: ‘Voorts is de lof van Adonis door het gansche gedicht verspreid. Maar (is het misschien aan de eigenlijke onbelangrijkheid van den persoon van Adonis, in wien alleen schoonheid geroemd wordt, toe te schrijven?) de indruk, dien dit alles verwekt, is flaauw en nietig bij dien, welken de weinige woorden van David tot lof van Saul en Jonathan op ons maken.’ Meerdere of mindere belangrijkheid is hier geheel betrekkelijk. Wat voor Minerva de wijsheid zoude geweest zijn, waren voor Venus, de Gratiën en de Muzen, de schoonheid en de bevalligheid. Een meisje toch (en hoe veel te meer de Godin der Liefde!) wordt meer geroerd bij de schildering van een' vluggen, schoonen, innemenden jongeling, dan bij die van de sterkte des leeuws en de snelheid des adelaars; en Bion beschouwt den dood van Adonis in betrekking tot Venus, zoodat hij ook uit zulk een oogpunt alleen moet beoordeeld worden.
Wat de Schrijver daarop volgen laat, over het karakteristieke onderscheid tusschen de poëzij der Grieken en Hebreërs, is volkomen juist, en getuigt van zijne belezenheid en zijnen kritischen blik.

{==459==} {>>pagina-aanduiding<<}

Ten slotte willen wij dit nog aanmerken. De Heer verwey zegt op bladz. 77 en elders: ‘dat in het gedicht van Bion niets voorkomt, 't welk met het 20ste vs. van David's Lijkzang vergeleken kan worden,’ enz. Wij geven dit toe, doch vragen tevens, of er dan in Bion's gedicht en in de Elegiën van andere groote geesten ook wel niet het een en ander, ja veel voorkomt, waarnaar wij te vergeefs in het gemelde klaaglied zoeken? Inderdaad, zulke gezegden wekken ligt het vermoeden van partijdigheid, ofschoon het misschien meer een gevolg is van des Schrijvers hooge en billijke ingenomenheid met de schoonheden der H. Schrift. Maar ach! wij menschen zijn zoo zwak. Al ligt zijn wij vóór- of tegen-ingenomen, en zien spoedig alleen door dat glaasje, dat wij onszelven geslepen hebben en liefst gebruiken. Onze aandacht valt dan ook wel het meest op hetgeen wij gaarne wenschen, terwijl zij iets anders voorbijspringt, of, zoo het zich te sterk voordoet, naar den achtergrond schuift.
Wij leggen de pen neder met de betuiging, dat wij de aangekondigde proeve met groot genoegen lazen, haar gerust iederen beschaafden Bijbelvriend aanbevelen, en den Heere verwey lust en kracht toewenschen tot gelijksoortigen of ook anderen arbeid.


Brieven aan mijnen Vriend *****, over het al of niet wenschelijke en waarschijnlijke van eene scheuring in de Nederlandsche Hervormde Kerk. Te Leeuwarden, bij J.W. Brouwer. 1834. In gr. 8vo. 141 Bl. f 1-25.

Indien Rec. zijn gevoelen zeggen moest over het al of niet wenschelijke van vele geschriften over de tegenwoordige woelingen in het Nederlandsche Hervormde Kerkgenootschap, dan zou hij voor het laatste stemmen; want hij kan er geen nuttigheid in zien, dat men die geschillen nog al meer in omloop brengt, en het denkbeeld van mogelijke scheuring opwekt: hij zou dus ook tot het

{==460==} {>>pagina-aanduiding<<}
schrijven van dit werkje, hoe veel goeds er ook in zij, niet geraden hebben. Dat de steller van deze Brieven zijnen naam verbergt, hiertegen heeft hij niets in te brengen; maar hij geeft in bedenking, of het dan wel goed is, gelijk hier onder het Voorberigt geschiedt, naam en woonplaats door enkele letters aan te duiden; want men wil uit die letters en puntjes al ligt iets spellen, en raadt en gist dikwijls nog geheel mis: doch Rec. wil zich hiervan onthouden, en des Schrijvers incognito eerbiedigen.
In vier brieven wordt het op den titel gemelde, het laatstgenoemde het eerst, behandeld, veel goeds met gematigdheid en bezadigdheid hierover gezegd, en worden beide punten, naar ons inzien te regt, ontkennend beantwoord; maar van omslagtigheid en herhaling is het geheel niet vrij te pleiten, en de correctie van taal- en drukfouten (om dit tusschenbeiden te zeggen) had naauwkeuriger mogen zijn.
In den eersten brief tracht de Schrijver de onwaarschijnlijkheid van eene scheuring te bewijzen, waarmede Rec. zich over 't geheel wel kan vereenigen, ofschoon tevens meenende, dat er op zulke argumenten a priori ook hier weinig te rekenen is, daar de wisseling van gebeurtenissen en omstandigheden zoo ligt eene streep door de menschelijke rekening haalt; maar het moge ten minste dienen, om beangste zielen eenigzins gerust te stellen.
In den tweeden brief poogt de Schrijver het niet wenschelijke eener scheuring voor beide partijen aan te wijzen. Veel goeds is er ook wel hier aangevoerd; maar over het nadeelige voor de zich afscheurende partij had meer kunnen gezegd worden, en de schade, die de overblijvenden door derzelver uitgang, naar des Schrijvers meening, zouden lijden, is, naar Recs. oordeel, te hoog aangeslagen. De gebreken, die hier der verlicht denkende partije te last gelegd worden, mogen hier en daar in verschillende maat en trap bestaan, maar algemeen zijn zij zeker niet, en wij kunnen dus zulke beschuldigingen, als hier gevonden worden, niet onbepaald toestemmen. Het goede, dat er in de andere partij is, hun ernstige zin, en wat men meer fraais daarover zeggen mag, ont-
{==461==} {>>pagina-aanduiding<<}
breekt ook waarlijk bij de andere niet: wij gelooven dus niet, dat wij bij het wijken van haren geest, zoo als die over het geheel is, iets missen zouden; en wij vreezen in geenen deele, dat bij haren mogelijken uitgang, dien wij echter om andere redenen niet wenschen, de goede en echt Christelijke geest er onder lijden zou. Zelfs meenen wij niet, dat zij den naam van de gevoelig-godsdienstige, welken de Schrijver haar meermaals geeft, bij uitsluiting dragen moet; want aan waar godsdienstig gevoel ontbreekt het, God zij dank! ook buiten haar geenszins; en over haar stichten van kwaad, over haar verhinderen van veel goeds, het zij dat ze zich al of niet afscheure, had de Schrijver vrij wat meer kunnen zeggen. In zijn Voorberigt zegt hij, de zaak meer geschiedkundig dan leerstellig te willen behandelen; maar dan zouden er ligt nog wel andere bronnen op te sporen zijn van het ontstaan dier woelende partij, dan een verhoogd godsdienstig gevoel, dat sommigen wel kan opwekken om er zich bij te voegen, maar dat wij vreezen bij anderen en voornamen geen hoofdoorzaak te zijn.
De derde brief moet hoofdzakelijk strekken, om de noodzakelijkheid te betoogen, dat de verlichte partij, vrijmoedig en kloekmoedig, zonder schikken en plooijen, voor hare begrippen uitkome: en hierover wordt het een en ander gezegd, waarmede Rec. zeer wel kan instemmen; maar indien het met meer orde, zamenhang en beknoptheid geschied ware, zou het er niet te minder om zijn: doch het is zoo vol uitweiding, omslag en herhaling, dat de Schrijver zelf op het einde zegt (bl. 104): ‘Ik doorzie het, mijn Vriend! gij zult u bezwaarlijk den zamenhang in mijne redeneringen kunnen voorstellen.’ Maar is het niet een vereischte van een' goed' Schrijver, zoo veel mogelijk te zorgen, dat zijn lezer tot een goed volgen en omvatten van de schakel der voorgedragene gedachten in staat zij? - Rec. zou hier ook gaarne, indien er toch over geschreven wordt, eene vermaning bijgevoegd wenschen, om niet overal en ten allen tijde over die heerschende twisten te spreken en

{==462==} {>>pagina-aanduiding<<}
te prediken: met een opregt en onbeschroomd uitkomen, waar het pas geeft, kan een bescheiden zwijgen, waar het niet te pas komt, zeer wel bestaan. Er zijn, hiervan is hij door ondervinding verzekerd, honderden Gemeenten, die men van bestaande Godsdienstverschillen veilig onkundig laten kan, en bij welke men voor het overige zijnen pligt zoo getrouw en zoo nuttig doen kan, alsof zij niet bestonden; en zelfs dáár, waar men het niet geheel ongemerkt kan laten voorbijgaan, behoeft men het niet altijd en bij alles op te halen, maar de verstandige zal ook dáár zijnen tijd van spreken en van zwijgen zoeken in acht te nemen.
In den vierden brief, eindelijk, moet ‘de naar des Schrijvers gedachten mogelijke weg aangewezen worden, langs welken de aan hare denkbeelden vasthoudende partijen in onze Kerk vrede en vereeniging erlangen kunnen.’ Hier vinden wij eerst alweder eene lange uitweiding over den ongodsdienstigen geest in ons Vaderland en dergelijke, waarmede wij het ook weder niet zoo onbepaald zouden eens zijn. Verder wordt, als middel tot vereeniging, ‘aan de verlichte partij aangeraden, in al haar spreken en doen eenen wezenlijken warmen en ongehuichelden Christelijken Godsdienstzin aan den dag te leggen, en vooral hatelijkheid en afkeerigheid te matigen;’ en verder, bij nogmalig terugkomen op den verspreiden ongodsdienstigen geest, opgemerkt, dat toch ook door de gebeurtenissen des tijds de godsdienstige zin hier en elders is begonnen te herleven. Wat nu de andere partij hiertoe doen moet, wordt hier met geen woord gezegd: integendeel, zij komt veeleer van eene gunstige zijde voor, als de gene, bij welke de godsdienstige zin, om ‘met ernst aan den God der vaderen te denken,’ (gelijk de Schrijver zich met eene dikwijls gebruikte, maar in ons oog ongepaste Israëlitische spreekwijze uitdrukt) het eerst ontwaakt is. Bij al het goede, dat de Schrijver zegt, weten wij dus dikwijls niet, hoe wij het met hem hebben: althans de voorstelling zijner denkbeelden is ons niet duidelijk,

{==463==} {>>pagina-aanduiding<<}
en schijnt ons niet zelden van het hoofdonderwerp af te dwalen; ja, hoe meer wij met hem naar het einde spoeden, hoe minder duidelijk het ons wordt. Nadat wij gedacht hadden, dat hij op zijne wijze het middel reeds opgegeven had, om tot rust en vrede te geraken, zegt hij daar nog eens (bl. 139): ‘Maar hoe moeten zich nu de verschillende partijen, te midden der nu nog dreigende stormen, gedragen?’ en nu noemt hij vele dingen op, waarover hij zou kunnen en mogen spreken; maar hij eindigt met te zeggen (bl. 140): ‘Zoodra echter een godsdienstige zin, de geest van Jezus, de harten des menschdoms meer vervult en bestuurt, zal deze geest ons van zelve op den goeden weg leiden. Zoo lang die geest zich nog niet bij iemand vestigde, is alle voorstelling en ontwikkeling van dergelijke punten of onnut of ergerlijk. En in de hoop, dat de geest Gods meer en meer de leden onzer Kerke op den goeden weg rigten zal, zwijg ik van alles, wat door menschelijk vernuft uitgedacht, of aangeprezen, en tot verbroedering leidende, kan geboden worden. Daarom over dat alles, ten minste voor het tegenwoordige, geen woord; immers hier geldt ook de vermaning, door Jezus in anderen zin aan zijne vrienden voorgehouden: Zoekt eerst het Koningrijk Gods en deszelfs geregtigheid, en alle andere dingen zullen u worden toegeworpen. (Matth. VI:33.)’ Ja! zeggen wij, dit is nu wel gemakkelijk, om er zich af te maken; maar die Goddelijke geest of godsdienstige zin wordt toch door middelen opgewekt; tot het bovenal zoeken en vinden van dat Koningrijk Gods en zijne geregtigheid worden middelen vereischt; en wie nu die middelen weet aan te wijzen, die doet niet wél met dezelve terug te houden. Hierop volgt des Schrijvers ‘woord ten slotte,’ nederkomende op de opmerking, dat het Godsbestuur ook vroeger uit verkeerde begrippen voor Nederland het goede voortbragt, en op den wensch, dat dit nu ook alzoo zijn moge.

{==464==} {>>pagina-aanduiding<<}

In korte woorden onze gedachten over dit werkje zeggende, doen wij hulde aan 's mans goede meening, en erkennen gaarne, dat hij hier en daar ware en behartigenswaardige dingen gezegd heeft; maar de geheele zaak in haren ganschen omvang te omvatten, en duidelijk zonder omslag voor den Lezer open te leggen, dit schijnt hem niet allezins gelukt te zijn; en al te groote toegeeflijkheid jegens de tot scheuring geneigde partij schijnt hem ook hierin de handen gebonden te hebben.


Brieven over de onsterfelijkheid der menschelijke ziel. Door Dr. L. Hüffell, Groothertoglijk Badensch Prelaat, enz. enz. Uit het Hoogduitsch. Te Groningen, bij M. Smit. 1832. In gr. 8vo. VI en 70 bl. f : - 80.

Onder dezen eenvoudigen titel worden over een altijd belangrijk onderwerp belangrijke aanmerkingen medegedeeld. Men vindt hier geene eigenlijk gezegde stichtelijke lektuur; maar iets anders, zegt de kundige Vertaler, is het, of men ze niet met stichting en een diep getroffen hart uit de hand zal leggen; en dit laatste willen wij althans gaarne bekennen, dat met ons, bij herhaalde lezing, heeft plaats gehad. Rec. moet hetzelfde betuigen, en kan dus het werkje met volle ruimte aanprijzen. De brieven zijn gerigt aan eene vriendin, welke, weduw zijnde, haren eenigen zoon, een veelbelovend jongeling, door een' onverwachten dood had verloren, en in de eerste oogenblikken der droefheid bijkans ontroostbaar scheen. Men bemerkt onder het lezen, dat de Schrijver de leer der onsterfelijkheid heeft willen verdedigen tegen mogelijke bedenkingen en twijfelingen, welke met de Duitsche wijsgeerte van lateren tijd in verband staan. Ofschoon nu die gevaarlijke meeningen onder ons geenen ingang vonden, en waarschuwing of wederlegging derhalve noodeloos geoordeeld mogt

{==465==} {>>pagina-aanduiding<<}
worden, heeft echter de Heer c.h. van herwerden met de overbrenging in onze taal eene wezenlijke dienst gedaan aan denkende landgenooten, die eene zoo hoogst gewigtige zaak, als de onsterfelijkheid der ziel is, gaarne van onderscheidene kanten beschouwd willen hebben, om des te meer versterkt te worden in hunne redelijke overtuiging. Het is geen boekje, dat men slechts vlugtig doorbladert en dan ter zijde legt. Herhaalde lezing voldoet nog even zeer, of misschien wel in meerdere mate, wanneer slechts hoogere behoefte van den inwendigen mensch zich doet gevoelen. Bij de teleurstellingen en smarten des levens zijn vooral zoodanige overdenkingen geschikt, om op te beuren en te bemoedigen.
De Vertaler zegt, eene, zoo veel mogelijk, woordelijke vertolking gegeven te hebben. Misschien ware het werkje nog bruikbaarder voor den Nederlandschen lezer, zoo van herwerden minder woordelijk had vertaald. Bij woordelijke vertaling is het dikwerf onmogelijk, uitdrukkingen te vermijden, welke en tegen den aard van onze taal strijden, en voor den lezer, die geen Hoogduitsch verstaat, meer of min duister zijn. Aan Germanismen ontbreekt het dan ook niet in dit stukje. Rec. meent hiertoe te moeten brengen: eene aanstelling tegenzien (te gemoet zien, verwachten); zich uitleven, dat bij herhaling voorkomt; de rook vindt zich weder, als een druppel water; uwe verbazing zal zich verliezen (ophouden). Het woord verkindtsche (bl. 19) klinkt hard en is bovendien ons geheel vreemd. Tans in plaats van thans zal eene drukfout zijn.







Opwekking tot danken en bidden, bij gelegenheid van den plegtigen Gedenkdag der vijfentwintigjarige Priesterdienst, gevierd door den Weleerwaardigen Heer Hermanus Tomas, Pastoor in de Kerk. (,) toegewijd aan den H. Willebrordus, te 's Graven-
{==466==} {>>pagina-aanduiding<<}
hage, den 15 van Wijnmaand 1832. Te 's Gravenhage, bij J.W. ten Hagen. 1833. In gr. 8vo. 48 Bl. f : - 45.

Onder bovenstaanden titel ontvangt men twee godsdienstige Feestredenen; de eerste van den Eerw. van der lugt, R.C. Pr. en Pastoor te Amsterdam; de andere van den feestvierenden Geestelijke zelven. De teksten zijn 1 Kon. XVI:5 en Matth. XVIII:23. Men zou hier echter te vergeefs ook zelfs maar naar een enkel woord ter opheldering van deze zoeken. Ook wijkt de geheele vorm dezer opstellen zoo zeer af van der Protestanten preekmanier, dat wij er geen oogenblik aan gedacht hebben, dezelve als Leerredenen te beoordeelen. Trouwens, dit komt dan ook minder te pas. Het zijn hartelijke, welmeenende toespraken, en wij meenden het bij deze algemeene aankondiging te laten, gevolgd van eene enkele proeve, en geëindigd met den wensch, dat in de Nederlandsche R.C. Kerk meer moge gepredikt worden, zoo verstandig, zoo gemoedelijk, als van der lugt en tomas hier toonen het te kunnen, en wij het onder anderen van de greuve meermalen hoorden. Maar, daar ontvangen wij van den Redacteur dezes Tijdschrifts eene hem toegezondene, zich noemende Recensie van dit boekje. Den Heere van der lugt wordt daarin een lof toegezwaaid, welken die Leeraar waarschijnlijk niet gaarne gedrukt zou lezen; die elken zedigen mensch walgen moet. Maar het gewigtigste, dat wij uit dit curieuse stuk leeren, is, dat de Dankrede van den Pastoor tomas, gelijk het daar wordt genoemd, bijna letterlijk gestolen is uit de Sermons de j. teissèdre l'ange, en wel bladz. 287 volg., waarvan dan een paar stalen worden bijgebragt. Wij hebben die Sermons in der tijd wel gelezen, maar kunnen ons dezelve niet meer zoo tot in bijzonderheden herinneren.
Nu worden wij dan ingelicht door iemand, die den naam, met welken hij zich teekent, zeer ten onregte voert. En hoe nu het ge-
{==467==} {>>pagina-aanduiding<<}
maakt met den Eerw. tomas? Tegen het factum is niet in te brengen; maar is er ook verschooning voor? Ja, lezers! en nog meer, dan dit. Wij meenen grond te hebben voor de gedachte, dat de R.C. Geestelijke oneindig minder hulpmiddelen heeft, dan de Protestantsche, om zich tot een' goeden Prediker te vormen; en wat schande steekt er dan in, dat de eerste doe, hetgeen bij den laatsten hooge afkeuring zou verdienen? Is het schande, dat een Pastoor van jaren, die misschien nooit eene enkele goede les in de homiletiek heeft gekregen in zijne jeugd, thans gevoelt, dat een ander hem hier en daar helpen kon? Dáárom zal toch het vuile schotschrift niet aan de Redactie der Letteroefeningen zijn toegezonden, opdat men den Heer tomas eens aan de kaak zou zetten, als die kettersche preken kent en gebruikt? Althans het onder de preek gestelde: imprimatur, Hagae Com. 22 Jan. 1833, a. antonucci, Vice-Supr. Miss. Holl., waarborgt den steller tegen alle verdenking deswege. Oneindig beter is het, dat op die wijze in de kerken onzer Roomsche Medechristenen gepredikt worde, dan zoo als Rec. het meermalen gehoord heeft (*). - - - Maar wij leggen de pen neder, om niemand te beleedigen, en wij verzekeren aan alle onze Roomsche ambtgenooten in de H. bediening, dat de werken van van der palm en teissèdre l' ange in hunne Bibliotheken eene plaats verdienen, even eervol, als in de onze die van j.m. sailer en hug beslaan.


Het Aderenstelsel in deszelfs ziekelijken toestand, door Dr. F.A.B. Puchelt, gewoon Hoogleeraar in de Geneeskunde, enz. te Heidelberg. Naar het Hoogduitsch. Te Amsterdam, bij J.H. Laarman. 1834. In gr. 8vo. 407 Bl. f 3-60.


{==468==} {>>pagina-aanduiding<<}

Die het oorspronkelijk werk van den verdienstelijken puchelt niet kennen, of de Hoogduitsche taal niet lezen, dezen dacht de Vertaler, die zich verder niet bekend maakt, geene ondienst met eene vertaling van hetzelve te zullen doen. Het is echter eenigzins duister, wanneer de Vertaler in zijn Voorberigt zegt: ‘daar op den ziekelijken toestand van het Aderenstelsel in deszelfs geheelen omvang, tot heden toe (voor zoo veel mij bekend is), mindere aandacht is gevestigd geweest, dan zulks wel verdiende,’ enz. of hij daarmede de kennis van het Aderenstelsel in het algemeen, dan wel voor zoo verre ons Land betreft, bedoelt. Het is, in vergelijking met andere takken der wetenschap, zeker nog niet zoo heel lang, dat het Aderenstelsel meer bijzonder de aandacht getrokken heeft; intusschen het aantal vermaarde mannen, die zich met dit onderwerp hebben bezig gehouden, is reeds talrijker, dan men dit zoude vermoeden. Abernethy, hunter, meckel, osiander, wilson, clarke, chaussier, p. Frank, hodgson, longuet, travers, breschet, ribes, lisfranc, laatstelijk balling (*) en cooper (†), hebben, en niet zonder vrucht, zich met hetzelve bezig gehouden. Er zijn ook nagenoeg zestien jaren verloopen, sedert de uitgaaf van het oorspronkelijk werk en de voor ons liggende vertaling. Wij verwonderen ons eenigzins, dat de Vertaler volstrekt niet vermeldt, waarom hij haar thans eerst onderneemt. Het oorspronkelijk werk was velen onzer landgenooten toch reeds lang bekend, even als andere voortbrengsels van den zoo schranderen als geleerden Schrijver.
Wat de beoordeeling van het onderwerp zelve betreft, zouden wij meenen met deze voor velen eenen overtolligen arbeid te verrigten. Dit werk van puchelt

{==469==} {>>pagina-aanduiding<<}
werd spoedig in Duitschland beoordeeld. Men vindt onder anderen uitvoerige en doorgaans gunstige beoordeelingen in de Bibliothek der practischen Heilkunde von c.w. hufeland und e. osann, B. 34. 1820. bl. 1-43 en bl. 79-101, alsmede in de Med. Chirurgische Zeitung van 24 Junij 1819. No. 50. bl. 427-431 en No. 51. 28 Junij 1819. bl. 433-443. Wij oordeelen de genen, die de Hoogduitsche taal verstaan, bij deze beoordeelingen met vrucht te mogen bepalen. Die de Hoogduitsche taal niet magtig, of door eene minder wetenschappelijke voorbereiding en opleiding minder in den waren geest der kritiek ingewijd is, dien zij de verzekering van den Vertaler genoeg: dat het werk zichzelf genoegzaam aanprijst. Heeft de Vertaler door zijnen arbeid nut voor zichzelven getrokken, hij zal ook voor anderen nuttig geweest zijn. Wij nemen slechts de vrijheid, hier in het algemeen bij te voegen, hetgeen reeds dikwijls en vroeger onder het lezen van dit werk bij ons opkwam; welk gevoelen wij met deze woorden in de beoordeeling der Med. Chirurgische Zeitung gestaafd vinden: dat het Aderenstelsel van puchelt een verdienstelijk werk is, hetwelk zich niet alleen aanbeveelt door de nieuwheid van het onderwerp, maar bijzonder omdat het meer op daadzaken dan wel op vooronderstellingen rust. Het onderwerp verdient echter nader onderzocht, hier en daar aangevuld, bevestigd en nader beoordeeld te worden; want de Schrijver heeft aan het Aderenstelsel zulk eenen invloed toegekend, dat slechts een stap verder - en de geheele Ziektekunde zoude niets anders dan het Aderenstelsel ten grondslag hebben! (*) Men zal dus met de ervaring van puchelt nut kunnen doen, maar
met eenige omzigtigheid en zonder vooringenomenheid van dezelve gebruik dienen te maken.
Wat de vertaling betreft, wij hebben haar op enkele

{==470==} {>>pagina-aanduiding<<}
plaatsen met het oorspronkelijke vergeleken. Tot eene geheele doorlezing en vergelijking met dat oorspronkelijke, waarmede wij reeds sedert 1819 bekend zijn, vonden wij geene noodzaak. Wij hebben niet kunnen ontwaren, dat de sierlijkheid van uitdrukking te veel opgeofferd is; hier en daar, zouden wij zeggen, heeft men zich wat al te streng aan het oorspronkelijke gehouden, zoodat eene Hoogduitsche tint deze plaatsen te zeer aankleeft. Wij stemmen echter gereedelijk toe, dat het dikwijls moeijelijk is, voor woorden van vreemde beteekenis, b.v. venösiteit enz., gepaste uitdrukkingen te vinden. Niet zoo zeer als teregtwijzingen, maar als bedenkingen, hebben wij opgeteekend: bl. 1. (Inleid.) ziektekundige stoornissen voor ziekelijke stoornissen of afwijkingen; opmerken, bl. 1, voor waarnemen; aderspatten: is dit eene goede vertaling van Haemorrhoidalknoten? knobbelachtige uitzetting der vaten; ziektemoment (Krankheitsmoment) bl. 3, beter ziektevorm of -verschijnsel; bl. 8, onwetendheid, voor onbewust, beteekent niet zoo zeer onkunde, als: zonder er acht op te slaan; aderlijk gestel, bl. 9, beter aderlijk stelsel; de ziel des geheelen gestels, bl. 11: zoude b.v. drijfveer niet beter zijn? bl. 153, gemoed, beter zielsgesteldheid; bl. 321, om zich aan den regter darm, beter: langs de oppervlakte van den endeldarm; bl. 322, nog eenen geruimen, schijnt tijd uitgevallen te zijn.






Voorlezing ten betooge: dat het wenschelijk is, bij de tegenwoordige herziening onzer wetgeving, dezelve aan te vullen door een volledig zamenstel van stellige regtsbepalingen, omtrent de middelen tot handhaving van regt. Gehouden den 27 Nov. 1832; door Mr. H. Nienhuis, Hoogleeraar in de Regtsgeleerde Faculteit aan de Hoogeschool te Groningen. Te Groningen, bij J. Oomkens. 1833. In gr. 8vo. IV en 80 bl. f 1 - :


{==471==} {>>pagina-aanduiding<<}

Met groot genoegen lazen wij dit belangrijk geschrift van den Groningschen Hoogleeraar nienhuis, en twijfelen niet, of een beknopt verslag van hetzelve zal velen onzer Lezeren niet onwelkom zijn.
Na eene doelmatige Inleiding, treedt de Schrijver tot zijn onderwerp, en betoogt in de eerste plaats, dat de noodzakelijkheid, om bepalingen van stellig regt ten grondslag te leggen van de Procesorde zelve, reeds meer gevoeld is, waartoe hij zich beroept op het zeer belangrijk ontwerp van zoodanige bepalingen, ingediend door het Hof van Cassatie te Parijs in 1805 (bl. 5-8). Vervolgens bewijst hij die noodzakelijkheid door een afdoend voorbeeld, genomen uit de leer der Reconventie, waarvan in het Fransche Wetboek met geen enkel woord melding wordt gemaakt (bl. 8-14). Daarna merkt hij op, dat ook de verdienstelijke Ontwerpers van het Burgerlijk Wetboek voor het Koningrijk der Nederlanden, van 1820, zich overtuigd hielden van het onontbeerlijke van zulke bepalingen van stellig regt als grondslagen van de Procesorde, en gaat na, wat hierover in de Staten-Generaal is voorgevallen (bl. 15-19). Eindelijk geeft hij op, hoedanig, naar zijne wijze van zien, deze bepalingen zouden moeten worden ingerigt. De actiën vorderen, niet bloot als wijze, waarop men zijn regt handhaaft, maar ook als regt tot die handhaving beschouwd, wetgevende bepalingen (bl. 19). Beide moeten in de Wetgeving afzonderlijk en van elkander gescheiden gehouden worden (bl. 20). Hij toont met afdoende voorbeelden aan, hoezeer dit in de nieuwe Nederlandsche Wetboeken verzuimd is, en bewijst hieruit, dat de herziening onzer Wetgeving in dit opzigt de ernstige overweging van den Wetgever verdient (bl. 20-27). Ten slotte toont hij het belang hiervan aan, ten einde én Regter én Praktizijn in den geest der Wetten en dus in de eigenlijke bedoeling des Wetgevers kunnen indringen; alsmede het hooge gewigt van zulke bepalingen voor de wetenschappelijke beoefening van het Regt (bl. 28-31).

{==472==} {>>pagina-aanduiding<<}

Dit belangrijk onderwerp wordt vervolgens in meer of min uitgebreide Aanteekeningen nader toegelicht. Als de meest belangrijke halen wij aan No. 4, over de literatuur van het regt van beklemming; No. 11, over de definitiën; No. 13, over het gewigt der studie van het Jus Canonicum voor de Regtspleging in burgerlijke zaken; vooral de 14de tot de 21ste, alle handelende over Reconventie; en eindelijk de 24ste en volg., houdende de Advijzen der Heeren fockema, van asch van wijck en beelaerts van blokland, in de Staten-Generaal uitgebragt, voor zoo verre zij in verband staan tot het onderwerp dezer Voorlezing.
Men zal uit dit beknopt overzigt gereedelijk het groot belang van dit geschrift, juist bij de nu aanstaande herziening van het Wetboek op de manier van procederen, opmerken, en tevens ontwaren, dat hier meer gegeven dan op den titel beloofd is, daar dit stukje onder anderen over de leer der Reconventie, gelijk dezelve voorheen en nu, hier en elders begrepen is, zulk een' schat van bijdragen en opmerkingen bevat, dat het wel steeds, al ware het alleen daarom, eene plaats onder de belangrijke regtsgeleerde geschriften behouden zal.





Historische Proeve over den gunstigen invloed, dien de opvolgende oorlogen der oude Geschiedenis op den trapswijzen voortgang en de uitbreiding der beschaving hebben uitgeoefend; door Dr. H.J. Nassau, Rector der Latijnsche School te Assen. Te Groningen, bij J. Römelingh. 1834. In gr. 8vo. 158 Bl. f 1-25.

Deze Proeve is te voren, korter, maar hoofdzakelijk dezelfde, in het Mengelwerk van dit Tijdschrift opgenomen; thans door den Auteur op nieuw bewerkt, en door den Uitgever voor eigene rekening in het licht gezonden: beide hebben hiermede, naar ons inzien, een nuttig werk verrigt, hetwelk wij hopen, dat zij zich niet te beklagen zullen hebben. Het onderwerp is belangrijk, en de behan-
{==473==} {>>pagina-aanduiding<<}
deling is hetzelve waardig: van beide moge door de volgende korte schets van den inhoud blijken!
Woorden hebben dikwijls eenen grooten invloed op het geluk en het ongeluk van volken en menschen: hiertoe behooren vooral die van oorlog en vrede, waarvan het laatste boven alles begeerd wordt, maar het eerste, ofschoon met regt algemeen afgekeurd, nogtans, in de hand der Voorzienigheid, een heilzaam middel tot weldadige einden is. De oorlogen hebben de voortgaande ontwikkeling en beschaving van het menschelijk geslacht voornamelijk uitgewerkt; (wel te verstaan, door de gevolgen, die daaruit ontstaan, maar door de strijdvoerende partijen even min bedoeld zijn, als het nut der Kruistogten door de Kruisvaarders.) Wat is ontwikkeling, beschaving, verlichting en verbetering van het menschdom, en derzelver onderling verband? - Deze Proeve bepaalt zich tot de hoofdgebeurtenissen der geschiedenis van het oude Europa, van den tijd der Grieken af. 1. De Trojaansche oorlog, een oorlog wegens vrouwenroof. Deze had voor Griekenland ten gevolge eene naauwere vereeniging der Grieksche stammen, eene aanmerkelijke ontwikkeling der begrippen over regeringsvorm, vrijheid en burgerregten, en de verspreiding van Grieksche volkplantingen, welker nut vooral in Klein-Azië blijkbaar was, waar homerus zong en de eerste Wijsgeeren ontstonden. (Het speet ons, hier, bl. 33, eenen ongepasten uitval tegen de Koloniën der Maatschappij van Weldadigheid te vinden: het menschenwerk zij ook dáár onvolmaakt; maar men zie het goede en nuttige, in de gegevene omstandigheden, toch niet voorbij! De jongste tijden hebben ook geleerd, dat er uit de landverhuizingen, indien zij zonder bepaald doel en geregelde orde geschieden, ook al niet veel heil te verkrijgen is.) - 2. De Perzische oorlog, een oorlog uit zucht naar onafhankelijkheid, uit vrijheids- en
vaderlandsliefde. Hieruit werden ook weder volkplantingen geboren. Vooral gaven deze gebeurtenissen eenen schok aan het inwendige leven, en bragten den geest tot de grootste schrede op de baan der beschaving,

{==474==} {>>pagina-aanduiding<<}
vóór de verkondiging van het Christendom. Zigtbaar was dit in de groote vorderingen der beeldende Kunsten; der Poëzij, bijzonder in het Treurspel; der Historiebeschrijving, door herodotus en thucydides; eindelijk der Wijsbegeerte, voor welke de oorlog met zijne gevolgen te Athene den zetel vestigde, haar gebied uitbreidde, en, naar het schijnt, plato voor haar won, namelijk doordat de toestand van Athene, in de laatste jaren van den Peloponnesischen oorlog, den tijd zijner jeugd, hem van bemoeijing met het staatsbestuur af-, en geheel tot de wijsbegeerte trok. (Dit laatste komt Rec. een weinig ver gezocht voor: de opgegevene reden moge hiertoe zijdelings medegewerkt hebben; maar om hem voor de wijsbegeerte te winnen, hiertoe schijnt de invloed van zijnen Leermeester socrates veel meer in aanmerking te komen.) - 3. De oorlogen van philippus en alexander van Macedonië, oorlogen van verovering, welker invloed op de beschaving deze algemeene slotsom oplevert, welke wij met des Schrijvers eigene woorden (bl. 82) zullen opgeven: ‘De val der Grieksche Staten, in verband met alexander's veroveringen, werd de oorzaak van de verbreiding der Grieksche letteren en wetenschap; en te gelijk van de aanvankelijke ineensmelting van Westersche en Oostersche geleerdheid: tevens in verband met die stemming van gemoederen, deden de gebeurtenissen eene eeuwe van geleerdheid en wetenschap op het tijdperk der scheppende kracht volgen; en voerden eindelijk die uitbreidingen aan voor wetenschap en wijsbegeerte, die alleen de eigenaardige voortbrengsels van zulke omstandigheden konden zijn.’ Dit een en ander wordt in bijzonderheden, ten aanzien der verschillende wetenschappen, aangetoond, en vooral
over de wijsbegeerte, bijzonder over aristoteles, epicurus en zeno, vrij breedvoerig uitgeweid. - 4. De oorlogen der Romeinen, oorlogen van wereldbeheersching. (Met de grootheid dier oude werelddwingers zou Rec. juist zoo hoog niet loopen, als de Schrijver hier en daar schijnt

{==475==} {>>pagina-aanduiding<<}
te doen: het goede in hen en hunne voortreffelijke Mannen willen wij niet miskennen; maar die toomelooze zucht, om hun gebied per fas et nefas uit te breiden, te allen tijde zoo karakteristiek in Rome en deszelfs aanhang, kan, in ons oog, door geene andere goede hoedanigheden vergoelijkt worden.) De gevolgen waren de meerdere onderlinge verbindtenis van op zichzelve bestaan hebbende volken, de beschaving van derzelver woeste zeden, de verwerking en verspreiding van de voordeelen, die vroegere tijdperken hadden aangebragt. - Veel was er dus door dit alles voor de menschelijke beschaving en volmaking verrigt; maar oneindig veel bleef er nog over, gelijk de Schrijver uit den geest der schriften van cicero, met opzigt tot de begrippen van God en eeuwigheid, de menschheid en derzelver omvang, regten en pligten, en uit den werkelijken toestand der maatschappij onder de Romeinen treffend aanwijst, en hierbij ter zijde eenen blik werpt op de veel grootere voorregten en algemeenere verspreiding, die het Christendom heeft te weeg gebragt. - Loffelijk is bijzonder des Schrijvers doel met deze Proeve geweest, (gelijk hij zich uitdrukt, bl. 155) ‘bij het flikkerende licht van de fakkel der Geschiedenis, aan deze zijde Gods weg met het menschdom na te sporen’; en hierop ziet men hem gedurig met welgevallen terugkomen.
Over het geheel heeft Rec. deze welgeschrevene Proeve met veel genoegen gelezen. De stijl heeft hier en daar iets minder vloeijends en gemakkelijks; iets in sommige woorden en spreekwijzen, dat eene meerdere gelijkvormigheid met den schrijftrant van sommige Duitschers te kennen geeft, dan misschien door de zuiverheid van Nederlandsche taal en stijl geduld wordt. Moge de Schrijver zich ook in deze volmaken, en alzoo onze vaderlandsche Letterkunde met nog meer vruchten van zijnen nadenkenden en met godsdienstig gevoel bezielden geest verrijken!






{==476==} {>>pagina-aanduiding<<}

Geschiedenis van den voortgang en de onderdrukking der Hervorming in Italië in de zestiende Eeuw; door Thomas m'Crie, Dr. der Godgel. Uit het Engelsch vertaald, en met Aanteekeningen vermeerderd door W.N. Munting, Predikant te Leyden. Te Dordrecht, bij F. Boekee. In gr. 8vo. XIV en 420 bl. f 2,90.

De Weleerw. munting, door de vertaling van meer dan één belangrijk werk reeds gunstig bekend, levert ons hier eene overzetting van Dr. m'crie's geschiedkundigen arbeid aan Italiës Kerkgeschiedenis in de 16de Eeuw. Bij het oorspronkelijke werk was nog gevoegd eene Schets van de Geschiedenis der Hervorming in Graauwbunderland; maar de vrees voor de al te groote uitgebreidheid, welke het boekdeel daardoor welligt krijgen zou, heeft den Vertaler dezelve doen terughouden, daar dat aanhangsel toch niet in zulk een verband met het overgebragte werk staat, of het laatstgenoemde kan echter als een geheel beschouwd worden. Intusschen, zoo de Uitgever van het aangekondigde boekdeel een aanmoedigend debiet geniet, zal de Heer munting de overzetting dier Schets, welke hem voor uitbreiding en aanvulling vatbaar schijnt, in een tweede stuk laten volgen. Recensent wenscht hartelijk, dat een toereikend debiet van het nu geleverde den Vertaler en den Uitgever moge uitlokken tot openbaarmaking van dat tweede stuk, hetwelk ongetwijfeld insgelijks eene belangrijke bijdrage voor de Kerkelijke Geschiedenis wezen zal.
De oorspronkelijke Schrijver zegt, in zijne Inleiding, dat er, vóór de uitgaaf van zijn werk, reeds een aanmerkelijk getal jaren verloopen was, sedert hij overtuigd werd, dat de grondstellingen der Hervorming in Italië eene veel grootere uitgebreidheid verkregen hadden, dan gewoonlijk wordt aangenomen. Hij stond dus zelf, gedurende een vroeger tijdperk, in een ander gevoelen. Geen wonder, indien het dan velen zijner lezeren bevreemden zal, dat de Hervorming in den beginne zoo veel opgang in Italië gemaakt had. De redenen, waarom de geschiedenis der aanvankelijk welslagende, doch later onderdrukte, Kerkhervorming in dat land minder algemeene bekendheid verkregen heeft, dan het lot der Hervorming in andere landen, zijn (gelijk de Schrijver naar waar-
{==477==} {>>pagina-aanduiding<<}
heid aanmerkt) daarin te zoeken, dat eensdeels, ongelukkigerwijze, niemand der Italiaansche Protestanten van de 16de Eeuw er aan gedacht heeft, om de daadzaken van de toenmalige godsdienstige opwekking, welke met hunne verdrijving uit hun vaderland een einde nam, op te teekenen, en dat anderdeels de Koomschkatholieke Schrijvers als 't ware overeengekomen zijn, om over dat onderwerp luchtig heen te stappen; hetgeen niet geheel kon worden verborgen gehouden, als het werk van weinigbeduidende personen voor te stellen, en vooral zoo veel mogelijk te bemantelen, welke achtingwaardige, aanzienlijke, geleerde en smaakvolle mannen en vrouwen de leerstellingen der Protestanten, geheel of grootendeels, zijn toegedaan geweest. Het eene en andere heeft derhalve den Schrijver genoodzaakt, om de brieven en gedenkschriften van bijzondere personen, de opdragten en voorredenen van boeken en dergelijke geschriften te raadplegen. Zoo iets vereischt natuurlijk veel tijd en oordeel; het heeft eenigen invloed op den vorm van inkleeding der geschiedenis, die daardoor iets gebrokkelds verkrijgt. Het boek laat zich dan ook niet overal even aangenaam
lezen, en men vindt er niet die eenheid en zamenvatting, waardoor men, dadelijk bij de lezing zelve, zich eene schets van het geheel in het geheugen prent. Doch wanneer men nagaat, hoe veel moeite de Schrijver zich heeft moeten getroosten, met hoe veel oordeel hij is te werk gegaan, en hoe alles hier uit echte bronnen is geput; iets, dat niet altijd zoo plaats heeft, wanneer reeds eenige Schrijvers van deze of gene partij de zaak opzettelijk hebben behandeld: dan moet men zich verheugen over de verzameling van zoo vele kostbare bouwstoffen, en het daaruit opgetrokken gevaarte, al heeft het meer overeenkomst met een Magazijn dan met een Museum, veeleer bewonderen dan berispen. Door getrouwe aanhaling der documenten, stelt de Schrijver den onderzoeklievenden lezer steeds in staat, de juistheid zijner berigten en slotsommen te toetsen.
Eerst maalt de Schrijver den staat der Godsdienst in Italië vóór het tijdperk der Hervorming. Daarna (bl. 42 enz.) verhaalt hij de invoering der Hervormde leer in Italië, en wijst de oorzaken van hare verbreiding aan. Met bl. 95 (Hoofdst. 3) begint hij den voortgang van de Hervormde leer in de verschillende Staten en Steden van Italië te schetsen. Het vierde Hoofdstuk (bl. 194) behelst onderscheidene daadzaken, betrekkelijk de gevoelens der Hervormden in Italië.

{==478==} {>>pagina-aanduiding<<}
Hoofdstuk 5 (bl. 263) vermeldt de onderdrukking der Hervorming in Italië, sedert het jaar 1542, vooral door de werking der Inquisitie. Dit Hoofdstuk loopt door tot het einde des werks, bl. 410. In een Naschrift onderzoekt de Vertaler, waarom de geloofsvervolging in Italië zoo wél slagen kon, en waarom het Roomsch-Catholicisme aldaar zoodanig heeft kunnen zegevieren. Veeleer, dan zulks, met den beoordeelaar van het oorspronkelijke werk in de Quarterly Review, No. 73. Jan. 1828, toe te schrijven, eerst aan den schoonen hemel van dat land, die de menschen meer geschikt zou maken voor eene plegtstatige eerdienst; ten tweede, aan den overheerschenden invloed der geestelijke magt; en, ten derde, aan de scheuringen tusschen de Protestanten onderling, - houdt de Vertaler het daarvoor, dat in koudere landen de menschen veeleer eene uiterlijke opwekking door godsdienstige plegtigheden noodig hebben, terwijl in warmere luchtstreek, door eenvoudige en roerende voorstelling, het gevoel veel ligter wordt gaande gemaakt en de verbeeldingskracht ontvlamd, dan dáár, waar men op eene kunstmatige wijze, door zinnelijke hulpmiddelen, de gemoederen-moet opwinden; dat de geestelijke magt, al hadden de Hervormden in Italië zich aan eene wereldlijke magt kunnen aansluiten, aldaar toch zou hebben gezegepraald; en eindelijk, dat de scheuringen tusschen de Protestanten, op zichzelve, ontoereikend zouden zijn geweest, om de Hervorming te doen mislukken. De voorname reden, zonder daarom de twee laatste gronden geheel buiten te sluiten, vindt de Vertaler daarin, dat de meeste Italiaansche Protestanten (gelijk de Hoogleeraar broes aanmerkt) meer door fraaije - letterkennis en wijsbegeerte tot de Hervormde leer getrokken werden,
dan door den aandrang van een vroom gemoed. ‘Zulken nu (zegt broes) worden ten allen tijde liefst geene martelaars, maar houden zich tevreden met, gelijk verlichten onder de oude Romeinen, terwijl zij voor het oog eene processie ter eere van de Heilige Maagd leiden of volgen, onder elkander en voor zich daarover te lagchen.’ Recensent vindt deze reden, als voornaamste oorzaak, waarom de Hervorming zich in Italië niet heeft kunnen staande houden, zoo aannemelijk, dat hij zich volkomen met het gevoelen des Vertalers vereenigt.
Gelijk Recensent des Vertalers oordeel in dit opzigt billijken moet, zoo moet hij aan den anderen kant zich eene aanmerking op de vertaling van sommige woorden veroorlo-
{==479==} {>>pagina-aanduiding<<}
ven. Hinderlijk is het voor den beschaafden lezer, hier telkens te vinden de woorden Paap, Paapsch en Paapschgezind. Waarom niet liever Pausgezinde en Pausgezind, afgewisseld met Roomschgezinde en Roomschgezind? Papist en Popish zijn in het Engelsch wel niet zoo vleijend als Catholic of Roman-Catholic; maar zeker, wanneer men vertaalt the Life of alexander pope, Esq., geplaatst voor the Beanties of the same (London, 1796), dan zal men b.v. in de plaats: ‘His father survived the change only two years, dying suddenly, after a very healthy life, at the age of seventy-five. As a papist, he could not purchase on real security; and adhering to King james's interest, he made it a point not to lend to the New Government,’ de woorden as a papist niet vertolken, als een paap, maar wel, als een pausgezinde. Want dat de Verslaggever niet hatelijk was, blijkt verder, waar hij van pope zelven zegt: ‘Being a catholic, he remains without a place in the sacred repository of departed Genius at Westminster.’ Onze voorouders noemden (gelijk men onder anderen bij onzen Geschiedschrijver bor kan zien) de priesters
papen, en die hunne leer volgden Paapschen. Dit waren toen geene scheldwoorden, schoon tevens geene eertitels; maar thans zijn die woorden beneden den deftigen stijl en den beschaafden spreektrant. Wanneer men, voor de afwisseling, niet altijd Roomschgezind wil schrijven, zegge men ten minste Pausgezind. Roomschgezind is toepasselijk op Gallikanen en Ultramontanen; Pausgezind, op de laatsten alleen. Daar de Italianen niet Gallikaansch zijn, mag men hen Pausgezinden noemen. Zeker heeft de oorspronkelijke Schrijver niet willen schelden, de Vertaler denkelijk ook niet; dus is het waarschijnlijk eene onoplettendheid.








Grafheuvelen der oude Germanen, ontdekt, beschreven en toegelicht door L.J.F. Janssen. Met Platen. Te Arnhem, bij I.A. Nijhoff. 1833. In gr. 8vo. VI, 45 Bl. f : - 60.


Nasporingen betrekkelijk de Geschiedenis der voormalige Middelzee in Friesland; door P. Brouwer, Pz., in leven Predikant te Blya en Hoogebeintum, en W. Eekhoff. Met eene Voorrede en Kaart uitgegeven door W. van Peyma, Broeder van de Orde van den N.L. en Land-
{==480==} {>>pagina-aanduiding<<}
bouwer te Ternaard. Te Leeuwarden, bij L. Schierbeek. 1834. In gr. 8vo. XXIV, 119 Bl. f 1-40.

Het eerste hier aangekondigde werkje, dat van den Heer janssen, over de Grafheuvelen der oude Germanen, die door hem ontdekt, beschreven en toegelicht, zelfs ook door doelmatige bijgevoegde platen opgehelderd zijn, is in een' aangenamen en onderhoudenden stijl geschreven. De slotsom van des Schrijvers onderzoek is, dat gedachte Grafheuvelen in Kleefsland, waaruit eenige opgedolven aarden urnen en metalen werktuigen in plaat worden medegedeeld, aan de Menapiërs mosten worden toegeschreven, die vóór de Tencterers en Usipeters, en dus althans ruim 55 jaren vóór christus, bewoners van Kleefsland waren. Het betoog is zoo krachtig en helder, dat wij geen oogenblik aarzelen, den geachten Schrijver bij te vallen.
Niet zoo aangenaam van stijl en bewerking is het andere geschrift, behelzende de Nasporingen betrekkelijk de Geschiedenis der voormalige Middelzee in Friesland. Nu wijlen de Eerw. p. brouwer heeft de gesteldheid dier Middelzee, welke Ooster- en Westergoo vaneenscheidde, zoo als die in de 13de Eeuw was, onderzocht. De Heer eekhoff strekt zijne nasporing nog verder uit, en vorscht de oorspronkelijke uitgestrektheid, benevens den tijd en de wijze van opslijking dier Middelzee, in achtergevoegd onderzoek, met zeer veel scherpzinnigheid na; zoodat zijn werk met het voorafgaande van den geleerden, helaas! reeds overledenen brouwer een geheel maakt, hetwelk door het bijgevoegde kaartje van den verdienstelijken peyma niet weinig wordt opgehelderd. Er is hier inderdaad zoo veel geleverd, als men, in de gegevene omstandigheden, van de Schrijvers wenschen kon. Intusschen hopen wij met den Heer eekhoff, dat de derde Afdeeling van het Friesch Genootschap zich eens opzettelijk met een geologisch onderzoek omtrent de begrensdheid der voormalige Middelzee zal inlaten; daar alles, wat Friesland betreft, voor ieder Nederlander belangrijk is, en de meeste Geschiedschrijvers en Kaartenvervaardigers, onder anderen ook bilderdijk, (zie Nalezingen en Bijvoegsels op het hier aangekondigde werk, bl. 117) in dat opzigt zoo zeer afdwalen of te kort schieten. En goede geographische kennis is bij de beoefening van ieder afzonderlijk tijdperk in de geschiedenis van elk land en iedere landstreek onmisbaar:

{==481==} {>>pagina-aanduiding<<}
want gelijk meer of minder in alle vakken van studie, zoo is het vooral in die der geschiedenis, dat alle wetenschappen elkander de hand reiken. Elke geschikte bijdrage moet daarom welkom zijn. Immers, hoe veelomvattend iemands geleerdheid zijn moge, ligt zal zij in deze of gene bijzonderheden ontoereikend wezen. Eere dan aan hen, die al ware het slechts een enkel punt van geschiedenis, aardrijks- en oudheidkunde in helderder daglicht stellen!





Nagelatene Schriften van Jacob van Dijk. Iste Deel. Verhandeling over den oorsprong, voortgang en tegenwoordigen staat der Nederduitsche Dichtkunst. Te Amsterdam, bij Schalekamp en van de Grampel. 1832. In kl. 8vo. X en 321 bl. f 2-20.

De Heer van den hoonaard, te Hillegersberg, had niet zoodra den dood van den Dichter jacob van dijk, te Kralingen woonachtig, vernomen, of hij haastte zich, eene verzameling zijner nagelatene schriften in handen te krijgen, welke in twee octavo-boekdeeltjes het licht zal zien. In het tweede deeltje zullen des overledenen beste Gedichten worden opgenomen; het hier aangekondigde eerste deeltje bevat alleenlijk 's mans Verhandeling over onze Dichtkunst; eene Verhandeling, welke, naar aanleiding eener Prijsvraag, door het Rotterdamsche Genootschap: Studium Scientiarum Genitrix, opgegeven, reeds vóór ruim veertig jaren vervaardigd, en door hetzelve den Gouden Eereprijs waardig geoordeeld werd. Dan, Bestuurders des Genootschaps den Schrijver eenige veranderingen in zijn werk tot voorwaarde gesteld hebbende, wilde hem zulks niet bevallen, en, na eene vrij scherpe briefwisseling tusschen den Schrijver en gezegde Bestuurders, bleef de bekrooning zonder gevolg. Wij ontvangen dus hier het onveranderde resultaat van des Schrijvers overdenkingen. Het stuk, gelijk wij zoo even zeiden, is ruim veertig jaren oud, en de Schrijver was - Baggerman van beroep. Al ware het alleen om de beide laatste, ja zelfs alleen om de laatste reden, dan zoude ons de uitgaaf welkom zijn; en, deze beide omstandigheden in aanmerking nemende, bewonderen wij des Schrijvers belezenheid, smaak, oordeelskracht en waarheidsliefde.
Intusschen is het niet te verwonderen, dat de Schrijver hier

{==482==} {>>pagina-aanduiding<<}
en daar den bal wel eens misslaat. Zoo zal men niet ligtelijk instemmen met hetgeen hij zegt, bl. 2, over de dichterlijke aanblazing; b.v. Een frissche wijnkelk was de hoefbron van homerus (hetgeen toevallig een' Alexandrijn midden in het proza maakt.) Noch ook met bl. 3, dat de gramschap, die eerst den Jambischen zangtrant heeft voortgebragt, de pijlen vaak ook voor ovidius scherpte. Het invective was geenszins het hoofdvak van dezen en sommige andere daar genoemden, en zelfs de Ibis van ovidius is in Elegische maat. Bl. 17 gist de Schrijver, dat de zangen der Bataafsche Barden op rijm waren, en zegt, dat de oudste bekende zangen bij de Noordsche volken berijmd zijn. Maar het tegendeel is te zien uit de Verhandeling van des roches, Mémoires de l' Académie de Bruxelles, T. I, en verder in't algemeen uit het XXste Stuk der Verhandelingen, uitgegeven door teyler's Tweede Genootschap. Bl. 94 noemt de Schrijver, geheel ten onregte, de stukjes van hooft: Rozemondt, hoorje spelen nocht zingen? en: Klare, wat heeft er uw hartjen verlept, proeven in de maat der Ouden, en schijnt geene Anapestische noch Dactylische rijmverzen te willen dulden. Bl. 98 noemt hij de Rederijkers der zestiende Eeuw beter Dichters dan Verzenmakers, en meent, dat er aan de stoffe der Dichtkunst geen aanmerkelijk sieraad meer was toe te voegen. Verder zegt hij aldaar, dat vondel, in het Treurspel, niets aan de Ouden behoefde toe te geven. Bl. 134 beweert hij, dat de Dichtkunst, na 1648, nog eene geheele Eeuw in hoogte en luister geklommen is. De versificatie?
ja! De Dichtkunst? zeker neen! Bl. 147 en 148 verraadt hetgeen hij over de Reijen zegt het gebrek aan 's mans wetenschappelijke opleiding. Erger is het, dat hij, bl. 154 onder de Dichters balthazar huydecoper opnoemende, betuigt, dat deszelfs dichtkunde blijkt uit eene sierlijke vertaling van horatius, terwijl hij van deszelfs geheel oorspronkelijke Treurspelen stilzwijgt. Bl. 162 en verder spreekt hij met te veel lofverheffing over de behandeling van het Heldendicht in onze Letterkunde; gelijk hij bl. 307 zegt, dat wij in het Heldendicht geheel Europa opwegen, en hier en daar zelfs homerus en virgilius beneden hoogvliet en Jufvrouw van merken stelt! Ook hield hij, schoon de betrekkelijke waarde dier dichtwerken doorgaans goed onderscheidende, meestal de dichterlijke levensbeschrijvingen uit de 18de Eeuw voor Heldendichten. Bl. 186 noemt hij po-
{==483==} {>>pagina-aanduiding<<}
lyhymnia (de Muze van het Lierdicht) de Godesse der Welsprekendheid. Ook vormt hij zich van het Lierdicht zeer onbepaalde begrippen. Bl. 252 roemt hij het teeder gevoel in bilderdijk's Verlustiging; doch daar vindt men meer wulpsch dan teeder gevoel. Dat laatste ontmoeten wij, lang nadat deze Verhandeling voltooid was, in 's Mans Mengelpoëzij, b.v. de Ode aan chloë (naderhand zijne tweede Echtgenoote) op haren twintigsten jaardag. Het hindert ons nog meer, bl. 213, te lezen, dat ulysses, de held van homerus, een bloote schelm was. Bl. 261 oordeelt van dijk ook veel te ongunstig over de Romance en Cantate.
Dit alles neemt niet weg, dat er ook vele blijken van smaak en scherpzinnigheid in deze Verhandeling te vinden zijn. Hoe veel waarheid is er in hetgeen bl. 223 over het sentimentele, en bl. 228 tot 230 over de sentimentele liefde gezegd wordt! - Ook over de verkeerdheden der minachters van het Rijm wordt bl. 231 naar waarheid gehandeld. Teregt de Schrijver, dat sommigen zoo verre gingen, om van den gebonden stijl niet meer te behouden, dan hun goeddacht, en wel ter snede beroept hij zich op de Oden en Liederen van j.p. kleyn (Utrecht, 1782). Men oordeele naar het volgende, door Recensent tot proeve gekozen:

	Bij eene Doodkist.
Enge, gevreesde woning des sterflijken! - 
Een mensch! - de Heer der Aarde! 
Nu! - straks - een worm! - 
Minder, dan een worm!... 
 
Wee den stervling, die voor u beeft! - 
Een afgrond is voor hem uw donkere holte! 
Vreeslijker, zombrer de dag des Gerichts! - 
En de Eeuwigheid!... ach! -! - 


Vergeefs zoekt men hier maat, zin, of echte poëzij. Enkel wind en abrakadabra! Neen, de Hymnen en Oden van david, pindarus en horatius zijn van een' geheel anderen stempel! Hetgeen de Schrijver aanmerkt op feith's Ode aan God (bl. 247 en 248) is allezins juist. Ook le francq van berkhey wordt door hem naar verdienste gegispt, bl. 255 tot 258; en de Schrijver heeft wel gelijk, dat berkhey den Landleeuw tot een bokje en Hol-
{==484==} {>>pagina-aanduiding<<}
lands Tuinmaagd tot eene kindermeid maakt, als hij, in het verheerlijkt Leyden, bl. 74, met betrekking tot de kinderen van willem V, zegt:

De Landleeuw sluimert op een kussen van fluweel, 
En voelt van Willem's kroost het vriendelijkst gestreel; 
Of trekt aan 't bloemgareel 't aanminnige Prinsesje 
Met beî haar broertjes voort, in kinderlijk kalesje; 
Terwijl de Tuinmaagd op het spoor der wieltjes let, 
En leert aan Willempje 't hanteren der bonnet, 
Die ze op de vrije speer doet dartelen en draaijen. 


De Schrijver stelt, bl. 278, nuttig te zijn tot het hoofddoel der Dichtkunst, en spreekt feith tegen, als hij vermaak tot haar hoofddoel brengt. Naar ons inzien dwalen beide partijen. Ontboezeming van gevoel en denkbeeld, overstorting zijner ziel, zoo veel mogelijk, in die van anderen, is het algemeene doel des Dichters. Doch de ware Dichter kan niet nalaten aan al wat gelouterden smaak bezit te behagen. Het onverbasterd gevoel des Dichters is altijd edel en groot, en zoo wordt hij van zelve nuttig. Alleen in het Leerdicht en de zedekundige Fabel wordt nuttig zijn het hoofddoel, gelijk behagen, waar men bepaaldelijk voor zich zoekt in te nemen: het algemeene doel van Dichter en Dichtkunst ligt echter zoo wel buiten het eene als het andere. Te regt zong da costa:

Niet streelen moet hij, niet behagen; 
Maar overwinnen, maar gebiên! 


Bl. 128 staat: de vermaarde tasso was overleefd; dit zal eene drukfout zijn, voor overleden. Wij wenschen dit merkwaardige boekje in de bibliotheek van alle Letterminnaars.





Verspreide Gedichten, of vruchten van ledige avonduren. Door Klaas Harms Bouman. Te Groningen, bij R.J. Schierbeek. 1834. In kl. 8vo. VIII en 124 bl. f 1-25.

Het strekt ons tot wezenlijk genoegen, dit fraaije dichtbundeltje van een' voormalig' boerenknecht en tegenwoordig' koetsier, die zich echter reeds voorheen niet ongunstig uit zijne Heidespruitjes had doen kennen, te mogen aankondigen.

{==485==} {>>pagina-aanduiding<<}
Ook in deze verzameling vinden wij vele blijken van eene kunde en verlichting, in 's mans stand op verre na niet algemeen; wij ontmoeten er menigvuldige stalen van dichterlijk gevoel, en stukjes, als Nieuwjaarsbezoek van mijne Zangster bij den Heer h. de c., thant gesuspendeerd Leeraar te U., zullen wel den meesten welgevallig zijn. Ook de vertelling Francijntje, schoon arm in vinding, beveelt zich aan door beeldrijkheid en dichterlijke uitdrukking. Mijne Overdenking op den tweeden van Lentemaand 1833 zoude ons beter behagen, indien het gedicht niet zoo gerekt was. Bovendien is de toon wel doorgaans ongekunsteld, maar daalt ook somwijlen tot platheid af, b.v. bl. 36:

Gods vaderhand, die van den ploeg, 
Om reden niet door mij te melden, 
Maar zeker met het beste doel, 
Mij bragt bij 't rustloos stadsgewoel, 
Verzorgt mij nog. - 


In Albert en Emma, op den laatsten avond van het jaar, (minder belangrijk van inhoud, dan men naar het opschrift verwachten zou) hinderde ons deze vergelijking:

De luiheid moet men vlieden, 
Gelijk de duif een valk, de gans een aadlaar vliedt. 


Den wakkeren, de luiheid vliedenden man, moet men zich, volgens deze regels, voorstellen onder het beeld eener duif of gans, die zeker geene zinnebeelden van vlijt en werkzaamheid zijn, en (hetgeen nog erger is) de luiheid, die men zich eerder voorstelt als eene slordig gekleede, en te midden harer onafgedane bezigheden moedwillig zich te slapen leggende vrouw, of (om voorbeelden uit het dierenrijk te nemen) als eene slak of eene schildpad; deze luiheid wordt vergeleken bij een' valk en een' adelaar! In vergelijkingen moet men wel niet alles in bijzonderheden uitpluizen; maar men behoort, behalve op het derde van vergelijking, ook te letten op de gepastheid van het beeld, al is het, dat elke vergelijking altijd eenigzins mank gaat. Vandaar de regel, dat men zich dán alleen van vergelijkingen mag bedienen, wanneer men daardoor zijne gedachten duidelijker maakt of sterker doet gevoelen, b.v. Een oorlogsheld is gelijk aan den fieren leeuw, maar een sluipmoorder aan den loerenden tijger. Het oog der zon

{==486==} {>>pagina-aanduiding<<}
lacht het aardrijk uit de dunne nevelen toe, gelijk de blik eener schoone, van achter den gazen sluijer, haren minnaar tegenlonkt. - De verwaarloozing der smelting en andere feilen van versificatie stuiten vooral in een rijmeloos vers, gelijk dat op bl. 102 en verv.:

Daar zweeft over d' aardbol, op donkere wieken, 
Een dreigende | Engel verschrikk'lijk in 't rond. 


Ook op taal en spelling zou men hier en daar aanmerkingen kunnen maken: avondlijk uur b.v., voor avonduur, is geen Nederduitsch. Doch liever, dan bij dit een en ander langer stil te staan, willen wij hulde doen aan des Dichters begaafdheid, en aan de vrij gelukkige ontwikkeling van zijnen aanleg, in weerwil der ongunstige omstandigheden.





De Ondergang der Eerste Wareld. I-Vde Zang. Door Mr. W. Bilderdijk. Tweede Druk. Te Leeuwarden, bij G.T.N. Suringar. 1834. In kl. 8vo. XXVII en 118 bl. (Met eene gesteendrukte Kaart der Eerste Wareld.) f 2 - :

Indien de tweede, en tot meerdere algemeenmaking zeer goedkoope, doch tevens zindelijke en bevallige uitgaaf van eenig dichtwerk ons immer welkom was, dan was het deze, op kleinere schaal ingerigte, uitgaaf van bilderdijk's onvoltooid meesterstuk: De Ondergang der Eerste Wareld. Daar het werk zelve reeds bekend is, zal eene beoordeeling, of liever eene ontwikkeling der veelvuldige schoonheden, gepaard met eene bescheidene mededeeling van sommige bedenkingen, thans niet meer te pas komen. Welligt zou de Dichter, indien hij niet door ziels- en ligchaamskwalen verhinderd ware geworden zijnen grootschen arbeid te voltooijen, zich de moeite hebben gegeven, eenige duistere plaatsen te herzien, b.v. bl. 1:

Wien smeek ik, die mijn oog, ten hemel opgeheven, 
Die wareld weêr herbouw' en weêr herroep' in 't leven, 
Die, wat der waatren stroom in 't denkbeeld achterliet, 
In de eb der eeuwen met heur' afloop dreef in 't niet? 
Wie voert haar uit die nacht van 't ondoordringbaar duister 
Terug? - 



{==487==} {>>pagina-aanduiding<<}

Voor onszelven moeten wij bekennen, deze en eenige weinige andere plaatsen meer dan tweemalen gelezen te hebben, eer wij de meening toereikend begrepen. Geenszins willen wij tegenspreken, dat mogelijk een ander de bedoeling des Dichters, bij soortgelijke ingewikkelde volzinnen, dadelijk vatte; maar indien bilderdijk niet altijd en overal, bij de eerste mededeeling van dezen of genen zang, die toejuiching vond, welke die zijn heerlijk werk anderzins verdiende, dan is het denkelijk aan die hier en daar aanwezige onduidelijkheid te wijten. Want gang en denkbeeld, inkleeding en versbouw, en alwat meer tot de Dichtkunst in 't algemeen en het Heldendicht in 't bijzonder behoort, dat alles is zoodanig, dat men slechts bewonderen kan. Wij eindigen onze aankondiging met den wensch, dat deze nieuwe uitgaaf dienen moge, om het kunstgewrocht van den beroemden overledene meer algemeen te verspreiden, ook onder diegenen, welke tot nog toe er niet mede mogten bekend zijn.


Lier en Zwaard, van Th. Körner. Naar het Hoogduitsch. Te Amsterdam, bij de Erven H. Gartman. 1833. In kl. 8vo. 76 Bl. f : - 60.

‘Op den naam van theodor körner,’ zegt de Hoogl. van kampen (*) teregt, ‘denkt ook de Nederlander, wien deze edele Zanger niet onbekend is, terstond aan al, wat de vaderlandsliefde, de zelfopoffering, de heldenmoed schoons en verhevens bezitten.’ Te Weenen ‘stond hij op het toppunt van zijn geluk; want hij stond gereed, zich in den echt te begeven, en in den omgang zijner vrienden, de schoone Natuur rondom de Keizerstad, een onbekrompen bestaan, de hoogachting en genegenheid zijner stadgenooten, en de liefde eener deugdzame gade de hoogste mate van aardsche zaligheid te genieten, toen eene groote gebeurtenis hem dit alles voor ontbering, moeite en levensgevaar deed verwisselen.’ Het was in het jaar 1813, dat hij deel nam in den heiligen strijd voor vrijheid en vaderland tegen Fransche overheersching. De geestdrift, welke de Duitschers destijds bezielde, is bekend. Körner's

{==488==} {>>pagina-aanduiding<<}
edele ziel deelde daarin niet het minst, en zijne gedichten van dien tijd, de schoonste, hartelijkste en wegslependste, die wij van hem hebben, zijn naderhand onder den gepasten titel: Leyer und Schwert vereenigd. ‘Gelijk een andere tyrteus ging hij zijne landgenooten voor in den strijd, en moedigde hen tevens door gezangen aan tot onsterfelijke daden.’
Van deze gedichten worde ons onder bovenstaanden titel eene vertaling aangeboden. Het bundeltje bevat echter niet alle liederen uit Leyer und Schwert, gelijk ook omgekeerd enkelen, welke niet in dien bundel van körner's gedichten gevonden worden. Het zijn meestal juweelen van het eerste water; in alle spreekt heilige geestdrift: ‘Met God voor vrijheid en vaderland!’ De toon heeft iets heldhaftigs, maar tevens iets roerends, hetgeen dezelve, voor ons althans, wegslepend maakt. De vertaling is, over 't algemeen, zeer verdienstelijk. Wij kunnen ons niet onthouden, één enkel stukje over te schrijven, en kiezen daartoe het dichtstukje aan de beroemde oude vijf Eiken bij Dellwitz (uit 1811):

De avond valt: en woud en dalen zwijgen; 
Rooder zonlicht boodschapt ons den nacht. 
Statige eiken, onder uwe twijgen 
Zwelt mij 't driftig bloed met jonglingskracht. 
Eeuwen kwamen op uw kruinen zijgen, 
En toch siert u frissche looverpracht; 
En den ijzren bouw der krachtige Ouden 
Mogten we in uw' stouten groei behouden. 
 
Hoeveel edels kwam de tijd verstoren! 
Hoeveel schoons verkwijnde in vroegen dood! 
Tusschen 't schomlend lommergroen verloren, 
Sterft de gloed van ieder avondrood. 
Doch u was geen ondergang beschoren. 
Hoe getergd, blijft gij nog stout en groot; 
En het windje lispelt uit uw loover: 
‘Echte fierheid blijft in 't sterven over.’ 
 
Gij hebt stand gehouden! - welig bloeijen 
Uwe spruiten nog met frisschen moed: 
En geen wandlaar zal zoo haastig spoeijen, 
Die niet rust zoekt aan uw' koelen voet. 

{==489==} {>>pagina-aanduiding<<}

Komt de herfstwind soms uw loof verschroeijen,(?) 
't Blijft ook in den dood een kostlijk goed: 
Want uw bladrentooi in zijn versterven 
Doet u nieuwe levenskracht verwerven. 
 
Heerlijk beeld dier hoog te prijzen tijden 
Van Germanjes onbezweken trouw, 
Toen het volk, door zich den dood te wijden, 
Burgerstaten vestte, hecht van bouw. 
Ach! waartoe hernieuw ik thans ons lijden? 
Ieders harte is om dat leed in rouw. 
Duitsche volken, edel boven allen, 
Ziet! uwe eiken staan! gij zijt gevallen! 


Wij zeggen den smaakvollen Vertaler, die zich S.C.K. teekent, dank, en zouden wel durven gelooven, dat hij ook in het vertalen van hölty gelukkig slagen zou. Geen oogenblik twijfelen wij, of dit boekje, welks uiterlijke zelfs zich door eene edele eenvoudigheid kenmerkt, zal vele lezers vinden.





Onderrigt en Raad, in drie Brieven van eenen Vader aan zijnen Zoon, onlangs in krijgsdienst getreden. Met een Naschrift van wijlen J.M. Sailer en een Voorberigt van Jodocus Heringa, Eliza's zoon. Te Utrecht, bij J.G. van Terveen en Zoon. 1833. In gr. 8vo. IV, 48 Bl. f : - 50.

Met ongemeen genoegen hebben wij deze Brieven gelezen, die verstand en hart des Schrijvers eer aandoen. Dat er ten voordeele van den Krijgsmansstand veel kan en behoort gezegd te worden, vindt men in den eersten Brief aangewezen. In den tweeden beschouwt de vader de min voordeelige zijde, en maakt zijnen zoon opmerkzaam op de menigvuldige gevaren, waaraan de jongeling vooral in de krijgsdienst is blootgesteld. Vaderlijke raadgevingen worden in den derden medegedeeld. Het Naschrift bevat eene opgave van middelen ter bewaring of bevordering van reinheid van hart en wandel, overgenomen uit sailer's Lese- und Gebetbuch. Het korte Voorberigt van den Hoogl. heringa dient ter aanprijzing. Wij wenschen, dat het doel der uitgave bereikt moge wor-
{==490==} {>>pagina-aanduiding<<}
den. Jonge lieden, welke, het zij vrijwillig, het zij gedwongen, in krijgsdienst zich bevinden, kunnen onberekenbaar veel nut trekken uit het lezen en herlezen van zoodanig boeksken. Wij hopen, dat het in veler handen kome.





Cornelius Nepos de Vita Excellentium Imperatorum. Ex recensione Joh. Henr. Bremi. Te Zalt-Bommel, bij J. Noman en Zoon. 1834. In gr. 8vo. 141 Bl. f : - 90.


Aanteekeningen op Cornelius Nepos de Vita Excellentium Imperatorum van J.H. Bremi, naar de vierde uitgaaf uit het Hoogduitsch overgezet, door H.J. Matthes, J. Cz., Doctor in de Letteren en Rector van het Gymnasium te Zalt-Bommel. Te Zalt-Bommel, bij J. Noman en Zoon. 1834. In gr. 8vo. VIII, 263 Bl. f 2-40.

De tekst van corn. nepos is gedrukt naar de uitgave van bardili, behalve daar, waar door bremi in de aanteekeningen is opgegeven, waarom hij van bardili verschilde. Zonderling klinkt in dezen Nederlandschen druk: Te Zalt-Bommel enz., daar voor 't overige de titel en het geheele boek Latijnsch zijn. - De aanteekeningen van bremi op nepos zijn in Duitschland op haren regten prijs gewaardeerd, hetwelk ook de vierde uitgave getuigen kan, en worden mede in ons vaderland bij kenners en hoogschatters van zuivere Latiniteit geroemd. Evenwel zijn zij minder algemeen bekend, dan ze verdienen. De Rector matthes heeft daarom een niet onverdienstelijk werk verrigt door dezelve te vertalen, niet zoo zeer omdat onze geleerde onderwijzers geen Hoogduitsch lezen, maar omdat hij hun door deze vertaling een zeer nuttig werk op nieuw voor de aandacht heeft gebragt. De aanteekeningen van bremi bevatten zeer vele nuttige en fijne opmerkingen, overwaardig om door onderwijzers getoetst en behartigd te worden. Wij wenschen daarom, dat dit boek in veler handen kome. Kleine bijvoegsels van den Rector matthes zelven geven ons een' goeden dunk van 's mans oordeel, smaak en lectuur.





Uitgelezene Verhalen van Wilhelm Hauff. Uit het Hoogduitsch vertaald door D. Bomhoff, H. Zoon. Te Deventer, bij J. de Lange. 1834. In gr. 8vo. VIII, 399 bl. f 3 - :


{==491==} {>>pagina-aanduiding<<}

Recensent behoort geenszins onder de da costa's van onzen tijd, die tegen den geest onzer eeuw de hevigste klagten en bezwaren inbrengen, en volstrekt schijnen besloten te hebben, om hem alle goede karaktertrekken ten eenemale te ontzeggen. Deze geest is aan zijne voorgangers, de geesten der verloopene eeuwen, in de meeste hoofdtrekken, veel meer gelijk, dan de oppervlakkige denker doorgaans vermoedt. Immers straalt deze gelijkheid, onder anderen, ook daarin duidelijk door, dat hij, even als de vroegere tijdgeesten, zijne onloochenbare deugden en gebreken heeft. Onder deze laatste behoort, in de tegenwoordige, een razende leeshonger Rec. weet voor de zaak, tot nog toe, geen beter woord), welke menschen van elken rang, staat, kunne en leeftijd heeft aangegrepen, zoodat de drukpers in onafgebrokenen arbeid is en schier dag en nacht zweet, om eenen trek te bevredigen, wiens verzadiging eene onuitvoerlijke onderneming schijnt te zijn. Rijp en groen, waar en valsch, rein en onrein, inlandsch en uitheemsch, wordt daarom, zoodra het de pers verlaat, met dezelfde graagte verslonden, en, aangestoken door de aloude nieuwsgierigheid der mannen van Athene, besteden vele lieden uit de beschaafde standen hunnen tijd bijna tot niets anders, dan om wat nieuws te lezen, te hooren en te vertellen, terwijl zij aan het nieuwe boven het ware en het nuttige den voorrang geven.
Een natuurlijk gevolg hiervan is de vertalingszucht, die mede tot de kenmerkende verschijnselen van onzen leeftijd behoort. Het zoude immers onmogelijk zijn, door oorspronkelijke werken den onverzadelijken leeshonger te voldoen! Vandaar, dat men allerlei voortbrengsels van vreemden bodem, sinds de laatste vijftig jaren ten minste, op onzen vaderlandschen grond heeft overgebragt, en daardoor de aankweeking van echt Nederlandsche vruchten niet weinig heeft belemmerd. En wij mogen het niet loochenen, dat menig goed, ja uitstekend inlandsch werk op den pakzolder bleef liggen, of naar de komenij ging; terwijl menige vertaalde Roman, Tooneelstuk, of ander uitheemsch gesnap, eenen onverdienden opgang maakte.
Hiermede wil Rec. echter geenszins te kennen geven, dat hij alle vertalingen, zonder onderscheid, volstrekt afkeurt. De lezende wereld herinnert zich hier zeker, ook zonder zijne aanwijzing, een aantal vereerende uitzonderingen. Eere hebbe ieder Vertaler, die, met de behoorlijke vereischten van taalkennis, goeden smaak, belezenheid en oordeel uitgerust, aan ons beschaafd publiek de dienst bewijst, van hetzelve met de

{==492==} {>>pagina-aanduiding<<}
beste voortbrengselen van de Letterkunde onzer naburen bekend te maken!
Onder zulke Vertalers, die er verre af zijn van slechts ligt en digt fabrijkwerk te leveren, verdient de kundige en werkzame d. bomhoff, hz., te Zutphen, eene vereerende plaats. Rec. heeft deszelfs vertaling van het boven aangekondigde werk van wijlen w. hauff, die reeds vroeg aan zijnen werkkring werd ontrukt, met genoegen doorgelezen. Men vindt hier drie zeer onderhoudende Verhalen, welke de aandacht des lezers, tot het einde toe, boeijen. Het eerste, bl. 1-146, heet: Het Portret des Keizers. Door dezen Keizer moet men napoleon verstaan; doch de lezer verwachte in hetzelve niet, gelijk ook Rec. in den beginne dacht, eene karakterteekening van dien vermaarden overheerscher, maar een verhaal, waarin een geschilderd portret van denzelven het middel wordt, om twee brave mannen, die zeer verschillend over den Keizer dachten, met elkander te verbroederen. - Het tweede Verhaal, dat het kortste is, bl. 147-227, is getiteld: De Zangeres. De verschillende karakters, die daarin optreden, kunnen niet nalaten den lezer te vermaken, en tevens zijne menschenkennis te vermeerderen. - Het derde, bl. 228 tot het einde, draagt het opschrift: De Bedelares van de Pont des Arts, en zou door Rec., naast het eerste, voor het beste gekeurd worden.
Overigens laten de aard van het werk en de geringe ruimte in dit Tijdschrift het niet toe, om den loop der Verhalen te schetsen, of een uittreksel te leveren. Rec. vereenigt zich gaarne met de uitspraak van den geachten Vertaler in het Voorberigt, dat, ofschoon het Portret des Keizers als het beste werk van hauff geacht wordt, men de andere Verhalen echter niet zonder belangstelling zal lezen.
De stijl van het boek is voor deze soort van Verhalen volkomen geschikt; de karakters zijn goed geteekend en volgehouden. De Vertaler heeft, zoo veel Rec., het oorspronkelijke niet bezittende, zien kan, ook hier zijn werk wél verrigt. Slechts weinig verraadt den Germaanschen oorsprong. Bl. 337 zal reeds eerst moeten zijn. En hier eindige onze aanprijzende beoordeeling!


Vriend Pilgram, of de wonderlijke wegen der Voorzienigheid. Historisch Romantisch Tafereel uit het begin der XIVde Eeuw. Door C. Spindler. Naar de tweede uitgave, uit

{==493==} {>>pagina-aanduiding<<}
het Hoogduitsch. Te Franeker, bij G. IJpma. 1834. In gr. 8vo. X, 243 Bl. f 2-60.

De lezing dezes boeks heeft ons van de gepastheid van den titel niet kunnen overtuigen. Vriend pilgram is de hoofdpersoon niet, en in het verhaal merken wij minder de wonderlijke (liever dan toch wonderbare) wegen der Voorzienigheid, zoo als de titel zou doen verwachten, maar veelmeer de boosheid der menschen en het aantal verzoekingen, aan welke de echte deugd is blootgesteld. Van deze laatste hebben wij een treffend beeld in ingelram, een deugdzaam Jonker, dapper Ridder en eindelijk gelukkig echtgenoot. Vriend pilgram is - wij weten het niet. Is hij de Joodsche wandelaar? Althans hij zegt, (in het begin der veertiende eeuw) bladz. 238: ‘Verg niet van mij het verhaal van mijn duizendjarig lijden, en van mijne nimmer eindigende pelgrimaadje. En zoo gij tevreden en gelukkig leeft, denk dan veel aan den ongelukkigsten der pelgrims, wiens pelgrimaadje nimmer ..... nimmer zijn doel bereikt, - en aan zijn diep berouw.’ Hij heeft iets bovennatuurlijks, iets spookachtigs. Hij is overal, waar hij ten gevalle van den hoofdpersoon wezen moet. Dit zou nu alles goed en fraai wezen, indien het slot des werks alles ophelderde, zoo als b.v. in schiller's Geisterseher de Armeniër (*) en in walter scott's Pirate norna voorkomen; maar hier wordt niets - niets in het geringste verklaard, en spindler heeft zich alzoo in dezen Roman
verlaagd tot een - Sprookjesschrijver. Zulks moge nu voor clauren en anderen, bij wie de Roman eene kopij van Moeder de Gans wordt, niet te gering zijn, spindler bezit te veel wezenlijke kunde, te veel smaak, met één woord, is een veel te goede Romanschrijver, om zich met zulke vertellingen in te laten. Maar, opregt gesproken, houden wij het daarvoor, dat dit Romannetje nooit uit dezelfde pen is gevloeid, als de Jood. Heeft dago-
{==494==} {>>pagina-aanduiding<<}
bert dáár veel van ingelram hier, walrade dáár van hiltrude hier, de geheele inkleeding, de stijl, alles is van dien aard, dat het ons zeer zou verwonderen, indien ‘de lezer evenveel genoegen hadde bij de lezing, als de Vertaler bij het overzetten.’
Zooveel van het werk; nu de vertaling. In vele opzigten is deze mager. Wij zijn, krachtens ons Recensentenwerk, wel reeds gewoon aan het slikken van grove Germanismen; maar onderreding (bl. 192), onbenut (bl. 204) en meer dergelijken zijn toch wat al te grof. Wat is dit, bl. 227: ‘Als een Engel bescheen haar in dezen benarden toestand den vriend haars vaders.’? Het moet verscheen en de vriend wezen. Maar taalfouten - och arme! in dat opzigt kon de vertaling bijkans tot eene verzameling van fautive. opstellen voor schoolgebruik dienen; ofschoon wij er dan toch eerst zulke onkiesche tooneelen, als bladz. 176 volg., zouden uitnemen. Maar één enkel proefje zullen wij letterlijk afschrijven. Bladz. 132 lezen wij: ‘Toen hij nu de koffers opende en de(n) verbaasde(n) ingelram de kostbaarheden toonde, de fraaije wapenen, het blanke veld in het wapenschild, de sierlijke hof- en jagtgewaden, de ketenen, de gordels, het glinsterende paardentuig, - zwol de(n) verraste(n) bezitter de borst van vreugde. Opgetogen van verrassing, kon hij zich niet verzadigen in de beschouwing van al deze heerlijkheden; want de anders zedige jongeling was als buiten zich zelven, bij de beschouwing van zoo veel ridderlijke pracht. - En toen hij zich alzoo in het genot baadde, met de oogen de kostbaarheden als verslindt [verslond; want baadde gaat vooraf], dan eens’ ... enz. Dat de Schrijver niet weet, dat men alleen met tegenwind laveert, is tot daar aan toe; maar geen Hollandsche Vertaler moest geschreven hebben, bl. 223: ‘Helder was de hemel boven hunne hoofden, en slechts van de oevers der Aar vernam men eene zachte koelte, gelijk aan den gunstigen wind, die op de Adriatische zee den schipper gelukkig en behouden naar de veilige haven laveert.’
Rec., dit werkje pas ontvangen en nog niet gelezen hebbende, werd door eene vriendin, eene brave juffer, om lectuur gevraagd; hij gaf haar, zonder erg, dit boek, en ontving het terug met een: ‘het beteekent niet veel en is hier en daar nog al indécent ook.’ Wij beamen ten volle dit

{==495==} {>>pagina-aanduiding<<}
oordeel, en hebben aan onze vriendin S. beloofd, haar nooit meer boeken te leenen, die wij zelve niet gelezen hebben, al sprak de titel van de wegen der Voorzienigheid!





De eerste Bruidsdag, Blijspel in twee bedrijven, vrij gevolgd naar het Engelsch van Mr. Inchbald, door Mr. J.H. Burlage, Te Amsterdam, bij M. Westerman en Zoon en C. van Hulst. 1834. In kl. 8vo. f : - 40.

Elke bijdrage ten beste van ons nationaal tooneel verdient eenige opmerkzaamheid, ook dán, wanneer men vreemde vruchten overplant. Wij kunnen de keuze van het Engelsche stukje, the Wedding day, door den Heer burlage, niet afkeuren, en onder zijne handen is hetzelve meer Nederlandsch geworden, dan Engelsch gebleven. De karakters der drie hoofdpersonen, Adam Rimpel, Amalia van der Wetten en haren oom, den Advocaat, zijn goed volgehouden, hoewel hier en daar overdreven; in het luchtige Blijspel gevoelt men dit gebrek echter minder. Met meer zorg schijnt burlage een tweetal studenten, Eduard en Willem, te laten spreken en handelen. De vertaler is hier schrijver geworden, en teekent den akademieburger naar het leven. Voorts ontbreekt het hier niet aan geestige scherts en aan het lachwekkende, voortgebragt door het scherpe kontrast. Over de waarschijnlijkheid der gansche gebeurtenis (de onverklaarbare ligtzinnigheid van Amalia, de plotselinge terugkeer van Adam tot zijne Barbara) willen wij niet twisten, maar laten zulks voor rekening van den eersten auteur. De Heer burlage veroorlooft zich aan het einde eene parodie op een der meesterstukken van onzen eenigen volksdichter. De parodie is inderdaad geestig, en moet, wél voorgedragen, een uitmuntend effect doen. Evenwel zij burlage voor het vervolg op zijne hoede - hij mogt van de eene zonde tot de andere komen! Naar ons oordeel bezit hij eenen onmiskenbaren aanleg tot het komische. Hij ontwikkele dezen aanleg, maar bepale zich niet bij voorkéur tot het bas comique. Hij beschouwe de menschen in hunne dwaasheden, en bestudere vlijtig zijnen molière. Daarbij beware hij ons toch voor zulk een' overvloed van
taal- en schrijffouten! Wij zouden bijna gelooven, dat hij het stukje omgewerkt heeft in eene woelige kinderkamer, of dat hij er geheel niet aan dacht, dat zijne eerste, niet ongelukkige, proeve onder vele oogen moest komen, niet slechts op het tooneel, maar ook gedrukt. De Heer burlage houde ons de gemaakte aanmerkingen ten goede, en doe er veeleer zijn voordeel mede!





Het Leven en de Daden van Maurits, Prins van Oranje Nassau, enz. Met Portret en Platen. Door A.C. Oudemans, Kostschoolhouder en Lector in de proefondervinde-
{==496==} {>>pagina-aanduiding<<}
lijke Natuurkunde te Amsterdam. Te Amsterdam, bij Schalekamp en van de Grampel. 1832. In kl. 8vo. VIII en 280 bl. f 2 - :

De Heer a.c. oudemans, aan wiens welversneden pen wij de beide Levens van oldenbarneveld en de groot, voor de jeugd bewerkt, verschuldigd zijn, levert ons hier, in denzelfden trant bearbeid, het Leven van den grooten Veldheer maurits. Het is beschreven in den vorm van gesprekken tusschen eenen onderwijzer en een drietal knapen van 10, 11 en 12 jaren. Vooraf gaat eene inleiding, behelzende eene korte schets van de gesteldheid van ons land in de dagen van maurits' vroegste jeugd. Wij achten het tegenwoordige tijdstip tot de uitgave van dit werkje niet ondoelmatig gekozen. Hoe vele aanleiding is er niet in de gebeurtenissen onzer dagen, om onze knapen en jongelingen terug te wijzen op de daden onzer dappere vaderen, in den strijd tegen het magtige Spanje, ten einde liefde tot het dierbare vaderland, en daarmede belangstelling in den roem en het lot van hetzelve, als ook hoogachting voor de groote mannen, die eenmaal deszelfs eer en regten voorstonden en beschermden, bij de jeugd op te wekken! Daartoe is dit werkje, dat van de bedrevenheid des Schrijvers voor zulk eene taak loffelijke blijken draagt, eigenaardig geschikt. De meest wetenswaardige bijzonderheden uit het leven van den Held zijn daarin welgeordend bijeengebragt; en men zou den Schrijver onregt doen, indien men meende, hier een dor, kronijkmatig verhaal of uittreksel uit vroegere Schrijvers te zullen aantreffen. Van de geschiedkundige bronnen is met oordeel gebruik gemaakt, en de Schrijver is doorgaans wél geslaagd, om beknoptheid in de voordragt met zaakrijkheid en een' onderhoudenden toon te vereenigen. Bijzonder geviel ons zijne behandeling van dat gedeelte van 's Prinsen geschiedenis, hetwelk met die van het regtsgeding des grijzen Staatsmans van oldenbarneveld in verband staat; dezelve getuigt van onbevangen oordeel en behoedzaamheid. Hoezeer wij over het geheel
op taal en stijl zeer weinig vonden aan te merken, kwam ons, daar ter plaatse, een paar malen het vrij gedwongen onduitsche arrestering voor; waarom niet daarvoor gekozen gevangenneming? Ook de titel is niet juist gesteld; men zou daaruit kunnen afleiden, dat ook het weluitgevoerd portret en de platen, die van de Heeren j. stein en d. veelwaard zijn, door den Schrijver vervaardigd waren. - Inzonderheid jonge lieden, die tot den militairen stand worden opgeleid, vinden hier een voortreffelijk leesboek, dat wij gaarne door het Leven van maurits' waardigen broeder, Prins frederik hendrik, van dezelfde hand zullen opgevolgd zien.






{==497==} {>>pagina-aanduiding<<}

Boekbeschouwing.

Berigt, aangaande zeven Stellingen, betreffende de Formulieren van Eenigheid des Geloofs in de Nederlandsche Hervormde Kerk, onlangs verdedigd, onder voorzitting van den Utrechtschen Hoogleeraar der Godgeleerdheid, Jodocus Heringa, Eliza's Zoon, nu nader door hem verklaard. Te Utrecht, bij J.G. van Terveen en Zoon. 1834. In gr. 8vo. 128 Bl. f 1 - :

Nadat de Groningsche Hoogleeraar hofstede de groot zijne gedachten over de godsdienstige geschillen van den dag in de Nederlandsche Hervormde kerk aan het algemeen had kenbaar gemaakt, treedt nu ook de Utrechtsche Hoogleeraar heringa met hetzelfde doel voor het publiek op. Het geschrift des eerstgenoemden Hoogleeraars - hoe veel goeds en voortreffelijks hetzelve ook bevatten moge, inzonderheid de tweede uitgave - heeft weinig bijval, bij velen zelfs groote tegenspraak gevonden. Zal de Hoogleeraar heringa gelukkiger zijn? Het zou voorbarig kunnen schijnen, deze vraag nu reeds stellig te beantwoorden, en Rec. wil het oordeel van bevoegde regters niet vooruitloopen. Doch het omne tulit punctum durft hij den Hoogleeraar niet toezeggen; en zijn Hooggel. zelf toont, met den staat der geschillen te goed bekend te zijn, om voor zijne wijze van beschouwen op de algemeene toestemming te rekenen. Moge deze dan al aan zijnen arbeid niet ten deel vallen, zij is ook inderdaad voor geen geschrift betrekkelijk de heerschende verdeeldheden, op redelijke gronden, te verwachten; en ieder Schrijver behoort reeds zeer voldaan te zijn, wanneer hij de goedkeuring wegdraagt van dat gedeelte des lezenden publieks, hetwelk zich door waarheidsliefde, gematigd-
{==498==} {>>pagina-aanduiding<<}
heid en een onafhankelijk oordeel onderscheidt. Ook hier geldt de, zulk eene diepe menschenkennis verradende, wonderspreuk: wee u, wanneer alle menschen wél van u spreken!
Wij zullen van het geschrift des Hoogleeraars eenig verslag geven, en tevens ons gevoelen over hetzelve met alle bescheidenheid, maar ook onbewimpeld en vrijmoedig, mededeelen. Tot dit laatste noopt ons inzonderheid de overweging, dat hetgeen wij hier ontvangen ‘ingerigt is, om tot een' voorlooper te dienen van eene breedere Verhandeling over het betamende en nuttige gebruik der Formulieren van eenigheid des geloofs in de Nederlandsche Hervormde kerk,’ bl. 10, 11; welke Verhandeling zal moeten dienen ‘niet als twistschrift, maar als woord van bemiddeling,’ bl. 9. Wie zal van eenen Man als heringa zulk een ‘woord van bemiddeling,’ dat inderdaad bemiddelt door de waarheid openbaar te maken, en geenszins door dezelve geheel of gedeeltelijk te verbergen, niet met erkentelijkheid ontvangen? In welken geest deze breedere Verhandeling zal geschreven worden, welke gronddenkbeelden de Hoogl. daarin zal voordragen, en hoe hij dezelve ontwikkelen en aannemelijk maken zal, is uit het voorloopig in het licht verschenen werkje, min of meer, op te maken; en wij achten den Heere heringa geene ondienst te doen, wanneer wij, door het opgeven onzer bedenkingen, zijn Hooggel. in de gelegenheid stellen te beoordeelen, of zij aan de mindere volledigheid van zijn voorloopig Berigt, dan aan onze verkeerde wijze van zien toe te schrijven zijn.
De uitvoerige titel geeft naauwkeurig den inhoud van het werkje op. Een fraai overzigt van den staat der geschillen en de ongelegenheden, welke uit dezelve voortvloeijen, strekt tot inleiding, bladz. 3-8. Daarop vermeldt de Hoogl. de bijzondere aanleiding tot de uitgave van dit Berigt, bl. 9, 10, verklaart, ten behoeve van ongeletterden, wat Dispuut-collegiën zijn, bl. 11-14, en deelt ons zeven stellingen mede, welke, gedurende

{==499==} {>>pagina-aanduiding<<}
het afgeloopene akademische jaar, onder zijne voorzitting verdedigd zijn, bl. 15-17. Deze stellingen worden nu verder door den Schrijver, één voor één, toegelicht en aangedrongen. De vier eerste handelen over symbolische boeken in 't gemeen, en strekken, om derzelver gebruik in de Hervormde kerk te verdedigen en aan te prijzen, bl. 18-50; de vijfde verklaart den zin van het Dordrechtsche, en de zesde dien van het Haagsche onderteekeningsformulier, bl. 51-114; eindelijk pleit de zevende stelling voor de instandhouding van het gebruik, hetwelk, tot heden toe, van den Heidelbergschen Katechismus in de Nederduitsche Hervormde kerk gemaakt is, bl. 114-128.
Wij achten het van belang, met de eigene woorden des Hoogleeraars op te geven, wat, volgens hem, symbolische boeken of Formulieren van eenigheid zijn, en hoe zij moeten ingerigt en beoordeeld worden. Het zijn ‘schriften, die dienen, om de kenmerkende gevoelens van de Christelijke Gemeente, of ook van een bijzonder Genootschap in dezelve, uit te drukken,’ bl. 18. ‘Door dezelve drukt elk bijzonder Genootschap zijn gevoelen uit, aangaande de waarheden en pligten, in welker erkentenis de leden onderling overeenkomen,’ bl. 19. ‘Zij moeten steunen op het gezag der Heilige Schriften, en naar den regel van die gewijde boeken worden ingerigt en beoordeeld,’ bl. 26. ‘Geene wet, geen voorschrift, geen formulier, mag, als regel van Christelijk geloof en leven, worden aangenomen, dan omdat het, en in zóó verre als het (!) gegrond is op, en gerigt naar de Heilige Schriften. Elke wet, elk voorschrift, elk geloofsformulier moet dus worden getoetst aan, en beoordeeld naar den regel der Heilige Schriften. Kan het dien toets niet doorstaan, dan mag het niet aangenomen of gevolgd worden: dan mag er zich geen Leeraar aan binden,’ bl. 27. ‘Wij keuren formulieren van eenigheid in zóó verre goed, als zij op de trouw der Heilige Schriften rusten. Andere te hebben, de Leeraars van den Christeljjken Gods-
{==500==} {>>pagina-aanduiding<<}
dienst aan andere wetten te verbinden (binden?), is geenszins geoorloofd,’ bl. 29. Wij danken den Hoogl. voor deze onbewimpelde, duidelijke taal. Voorzeker, de nuttigheid en noodzakelijkheid van geloofsformulieren voorondersteld zijnde, behooren zij juist dat te zijn, wat de Hoogl. opgeeft. Wij denken niet, dat iemand dit tegenspreken zal. Op bladz. 47-49 ontvangen wij nog meer licht. Wanneer een leeraar, bij zijne openbare prediking of bijzonder onderwijs, zeker, door hemzelven vervaardigd,
kort bestek volgt, wordt dit hier een kort begrip genoemd; en zoo hij zich bij het gebruik van zijn kort begrip wél bevindt, en het blijft houden voor den leiddraad van zijn onderwijs, heeft hij een formulier! Wij mogen niet vermoeden, dat de Hoogl. hier met het woord formulier speelt, om eenvoudigen te verschalken, en houden het veeleer daarvoor, dat zijne gansche redenering op de aangeh. bladz. dienen moet, om ons regt duidelijk te maken, wat hij door formulieren verstaat. Rec., die zelf leeraar is in de Hervormde kerk, erkent, dat hij inderdaad iets heeft en gebruikt, hetwelk door den Hoogl. met den naam van formulier bestempeld wordt. Hij zal evenwel zijn formulier nimmer aan anderen opdringen; hij verlangt zelfs niet, dat het een formulier van eenigheid worde; hij misprijst de formulieren zijner ambtgenooten niet, maar hij geeft aan het zijne de voorkeur. Hij vertrouwt, dat het in alles met de Heilige Schrift overeenkomt; doch, zijner feilbaarheid bewust, zal hij dit niet stellig verklaren, veel minder bezweren en door zijne handteekening bevestigen. Hij zou zich ook niet verbinden, om zijn tegenwoordig formulier bestendig te volgen; want, naar mate, bij voortgezette oefening, zijn inzigt in de leer des Bijbels helderder wordt, tracht hij zijn formulier te verbeteren en te volmaken, zoo als hij dan ook erkent, dat het, gedurende zijne twintigjarige ambtsbediening, groote veranderingen heeft ondergaan. Zijn formulier heeft dus voor hem geene waarde of gezag, dan in zoo verre het zijne tegenwoordige overtuiging

{==501==} {>>pagina-aanduiding<<}
uitdrukt. Meer waarde nu of gezag, dan hij aan zijn eigen formulier toekent, kunnen en mogen formulieren, door anderen vervaardigd, niet voor hem hebben. De Hoogl. zal deze gevolgtrekking niet wraken. Hebben wij hem goed begrepen, dan maakt zij een bestanddeel uit van zijn begrip van formulieren.
Tot hiertoe denken wij derhalve met den Hoogl. eenstemmig. Niet minder doen wij dit, wanneer hij beweert, dat formulieren, in den gezegden zin, niet voor regel des geloofs moeten of mogen gehouden worden, bl. 29; als ook, dat zij zeer wel bestaanbaar zijn met het zevende Artikel der Nederlandsche Belijdenis, waarin het grondbeginsel der Hervorming uitgedrukt wordt, bl. 44. Formulieren namelijk, naar het begrip des Hoogleeraars, ontleenen al hun gezag van de H. Schrift, welke alleen de onfeilbare regel des geloofs is: zij mogen niet aangenomen worden, dan omdat zij, en in zóó verre als zij gegrond zijn op, en gerigt naar de H. Schriften. Zij kunnen dus niet geacht worden met het Protestantsche grondbeginsel te strijden, ingeval zij al die vereischten bezitten, welke de Hoogl. opgeeft. Niemand zal zwarigheid maken in te stemmen met een formulier, dat, naar zijne tegenwoordige overtuiging, niets meer en niets minder inhoudt dan hetgeen de Bijbel leert.
Bij deze gelegenheid ontvangen wij eene verdediging der Dordrechtsche Synode tegen sommigen, die beweren, dat deze Kerkvergadering ‘het gezag, niet alleen der Bijbelboeken, maar ook van menschelijke schriften heeft laten gelden,’ bl. 30. Was deze beschuldiging gegrond, de Dordrechtsche Synode zou dan geheel gehandeld hebben in den geest van een Roomsch Concilie. Doch men moet den Hoogl. toegeven, dat zij ongegrond is. De Synode heeft zich veeleer boven alle menschelijke schriften verheven geacht, en bevoegd, om dezelve te onderzoeken en al of niet goed te keuren, bl. 35. Naar ons inzien, is zij aan de grondleer der Hervorming ten halve getrouw gebleven. Het

{==502==} {>>pagina-aanduiding<<}
uitsluitend gezag des Bijbels heeft zij erkend, maar niet het vrije onderzoek des Bijbels, voor hetwelk de Hervormers, die geenen geloofsregter wilden dulden, hadden geijverd. Integendeel heeft zij de magt, om de Bijbelsche leer te verklaren, en hare opvatting derzelve, als de eenige regtzinnige, voor haren tijd en voor de toekomst verbindend te maken, tot zich getrokken. Zij heeft gesproken en beslist als geloofsregter. Dit blijkt uit al hare handelingen en geschriften. Zij heeft de Remonstranten veroordeeld, ‘uyt Gods woort ghenoechsaem (!) bewust zijnde van de macht die haer toecomt, navolgende ooc de voetstappen van alle wettelycke (?) so oude (!) als nieuwe Synoden, en gesterct zijnde met de autoriteyt der H.M. Heeren Staten Generael.’ (!!) De Hoogl. treedt niet in het onderzoek van de regtmatigheid van dit gezag, en dus ook niet van den wettigen oorsprong onzer formulieren. Hij bewijst ons evenmin, dat synodale besluiten der XVIIde eeuw kracht van wet behouden voor de tegenwoordige Nederl. Herv. kerk. Tot zoo lang wij dienaangaande geene voldoende en met den Bijbel strookende opheldering ontvangen, houden wij onze formulieren, niet voor ‘erkende’ (bl. 25), ‘met gemeene toestemming voorgeschrevene’ (bl. 22), door het Herv. kerkgenootschap vrijwillig aangenomene, maar voor onwettige, met gezag ingevoerde formulieren; terwijl wij van oordeel zijn, dat de Dordrechtsche Synode en johannes bogerman, door zich zoodanig gezag aan te matigen, niet overeenkomstig Gods woord, maar in navolging der Roomsche kerk gehandeld hebben.
Wij keeren terug tot de leer des Hooggel. Schrijvers betreffende formulieren in 't gemeen. Hij acht ze niet alleen geoorloofd, maar ook uitstekend nuttig, zie bl. 23. ‘1o. dienen zij, om het geloof der Gemeenteleden bloot te leggen en te bevestigen, voor allen, die er onderzoek naar doen, allermeest voor Vorsten en Overheden.’ (In den tijd der Hervorming, toen de Bijbel een onbekend boek was, en de Vorsten meest-
{==503==} {>>pagina-aanduiding<<}
al alleenheerschers waren, liet deze grond zich hooren; maar nu ... ?) ‘2o. worden ook al de belijders van één geloof, door deze gemeene geloofsleuze, als door zekeren band, onder elkander verbonden.’ (Is de Bijbel hiertoe niet genoegzaam? en wat, indien de geloofsleus geen band is, maar eene oorzaak van verdeeldheid?) ‘3o. hebben ook de Leeraars van de Christelijke Gemeenten en de Leermeesters der jeugd eenen zekeren leiddraad, naar welken zij het onderwijs der ongeoefenden eenparig inrigten: zóó dat allen van hetzelfde gevoelen zijn, en allen uit éénen mond spreken.’ (Eischt het Evangelie zulk eene eenparigheid? is zij mogelijk? is zij ooit door formulieren te weeg gebragt?) ‘4o. wordt, ter naauwernood (!), zonder formulieren, de drift en onbezonnenheid van de zulken in bedwang gehouden, die van de waarheid afwijken tot verschillende dwalingen, en onbedachtzamen met zich slepen.’ (Heeft niet de ondervinding geleerd, dat formulieren hiertoe ongeschikt zijn? Is er een beter wapen tegen het misbruik van het vrije onderzoek, dan dit vrije onderzoek zelve?)
Na de voordeelen opgenoemd te hebben, verwachtten wij, dat de Hoogleeraar ook van de bezwaren zoude spreken. Doch deze worden met stilzwijgen voorbijgegaan. Vreemd genoeg! Bewijzen de tegenwoordige twisten niet, dat geloofsformulieren tot velerlei ongelegenheid aanleiding kunnen geven? Wij zouden hier vrij wat kunnen bijbrengen, liet ons bestek het toe. Het is ook reeds meermalen door anderen geschied; zie teyler's Godgel. Genootsch., XIde D. bl. 123 en volg (*). Zoo veel is zeker, dat des Hoogleeraars betoog ons van de waarheid zijner eerste stelling niet heeft kunnen overtuigen.
Wij komen tot de vijfde en zesde stelling. Hier meenden wij het bewijs te zullen ontvangen, dat de symbolische boeken der Nederl. Herv. kerk al die vereischten

{==504==} {>>pagina-aanduiding<<}
bezitten, welke, naar het juiste oordeel des Hoogleeraars, goede formulieren (bl. 24) hebben moeten. Doch neen! de Hoogl. schijnt veeleer het tegendeel te vooronderstellen: althans hij neemt zijne toevlugt tot verzachtende verklaringen, ten einde ons met het Dordrechtsche formulier van onderteekening zoo wat te verzoenen. Wanneer daar gesproken wordt van alle de Articulen en stucken der leere, heeft men er door te verstaan al de hoofdstukken der leer; terwijl de woorden in alles eigenlijk beteekenen zullen niet in alles. Vindt iemand deze verklaring zonderling, hij leze, wat de Hoogl. tot staving derzelve bijbrengt, bl. 64-87, en hij zal begrijpen, wat het zegge, dat allen van hetzelfde gevoelen zijn en allen uit éénen mond spreken, als ook hoe onze symbolische boeken waarlijk formulieren van eenigheid zijn. In alles, namelijk, ziet niet op de manier van spreken, op vertalingen van Bijbelplaatsen, op tekstverklaringen, op aangevoerde bewijzen, op enkele zelfs belangrijke leerstukken, op geschiedkundige bijzonderheden, enz. enz. Het ziet op al de hoofdstukken der leer, bijzonder op die, door welker belijdenis onze gemeenten van andere Christelijke genootschappen onderscheiden worden, bl. 51; op de leerpunten, bl. 66; op alle kenmerkende leerstukken; want ‘het Nederl. Herv. kerkgenootschap heeft eene haar eigene leer, onderscheiden van die, welke andere Christelijke, Roomsche en Onroomsche kerkgenootschappen belijden,’ bl. 99; ‘eene eigendommelijke leer, in de formulieren uitgedrukt,’ bl. 102. Het doet ons leed, dat de Hoogl., na door menigvuldige voorbeelden te hebben aangetoond, waarin wij van de formulieren mogen
afwijken, behoudens onze vroomheid en regtzinnigheid, niet duidelijker verklaart, wat wij te gelooven hebben overeenkomstig die formulieren. Voor jonge lieden inzonderheid was dit volstrekt noodzakelijk. Rec. vroeg zich eenigzins verlegen af, wat hier hoofdzaken, wat bijzaken zijn? welke kenmerkende leerstukken de tegenwoordige Nederl. Herv. kerk (niet die der XVIIde eeuw) onderscheiden van andere

{==505==} {>>pagina-aanduiding<<}
Protestantsche (aangaande de Roomschen weten wij het goed) genootschappen in ons vaderland (andere landen komen hier niet in aanmerking)? Hij gaat, nu en dan, bij Lutherschen, Remonstranten en Doopsgezinden ter kerke, en betuigt, dat hij er dezelfde hoofdleer hoort verkondigen, welke in zijn eigen genootschap gepredikt wordt. Verder lezende, meende hij op bladz. 106 eenig licht te zien opgaan. Aldaar worden als kenmerkende leerstukken der Nederl. Herv. kerk de volgende opgegeven: dat wij door onze zonde diep bedorven en voor god strafwaardig zijn; dat god, uit loutere genade, ons zijnen eeniggeborenen Zoon jezus christus heeft geschonken tot onzen eenigen en volkomen Zaligmaker, wiens ligchaam voor ons verbroken, en wiens bloed voor ons vergoten is, wien wij met een geloovig hart moeten aannemen, tot wijsheid, regtvaardigheid, heiligmaking en verlossing; en dat wij, overeenkomstig de verpligting, door den Doop op ons gelegd, een opregt voornemen moeten hebben, om, door de kracht des Heiligen Geestes, bij onze belijdenis te blijven, ons geloof te sterken, ons leven te beteren, in ware liefde en eenigheid met onze naasten te leven, en alzoo gode waarachtige dankbaarheid voor zijne genade te bewijzen. Maar zijn dit inderdaad kenmerkende leerstukken van de tegenwoordige Nederl. Herv. kerk, waardoor zij zich van andere Christelijke genootschappen onderscheidt? Onzes
inziens, neen! Het zijn Bijbelsche waarheden, welke iedere Christelijke gezindte belijdt, buiten welke er geen Bijbelsch Christendom is. Er is wel het een en ander, hetwelk de leer onzer formulieren betreffende deze waarheden kenmerkt; doch hiervan gewaagt de Hoogl. niet: b.v. dat door de ongehoorzaamheid van adam de erfzonde uitgebreid is geworden over het gansche menschelijke geslacht; dat onze geheele natuur daardoor verdorven is, zoodat wij in zonde ontvangen en geboren worden, en dan reeds, zonder ons weten, der verdoemenis in adam deelachtig zijn; dat god, naar zijn welbehagen, sommigen uitverkoren heeft tot het eeuwige leven en ande-
{==506==} {>>pagina-aanduiding<<}
ren verworpen; dat christus alleen gestorven is voor de uitverkorenen, die ook alleen van god het ware geloof ontvangen; dat christus in zijnen dood gods toorn en vloek, dien wij verdiend hadden, heeft ondervonden; dat de mensch een slaaf der zonde is, uit zich zelven tot alle goed onbekwaam, en meer soortgelijke leeringen. Zijn dit nu kenmerkende leerstukken der tegenwoordige Nederl. Herv. kerk? Zoo ja, dan is de opgave des Hoogleeraars zeer onvolledig, en zelfs geschikt, om zijne regtzinnigheid in verdenking te brengen. Zoo neen, dan zijn onze formulieren geene formulieren van eenigheid meer voor ons, noch wat de hoofdstukken der leer noch wat bijzaken betreft. Wij weten dus nog niet, waartoe
vrome en geleerde Mannen van onzen tijd zich verbonden hebben door hunne onderteekening der Dordrechtsche verklaring.
Nu ligt de Haagsche verklaring aan de beurt. De Hoogl. zal aantoonen, dat zij niet dubbelzinnig is, tot welk einde hij vooraf erkent, dat zij het inderdaad is, bl. 96. Zij is het, wanneer men haar als geheel op zich zelf staande beschouwt (maar wordt zij niet als geheel op zich zelf staande onderteekend?): zij is het niet, wanneer men let op den geest der wet, op sommige andere synodale wetten en verordeningen, op de kerkelijke grondwet, op de eerwaardige Mannen, die de Synode van 1816 hebben bijgewoond. Dit alles wordt uitvoerig uiteengezet, bl. 99-112, ten betooge, dat men, het voorschrift onderteekenende, erkent, dat de leer, in de formulieren van eenigheid vervat, overeenkomstig is met gods heilig woord. Men ziet, dat de Hoogl. hier vrij stellig spreekt. Intusschen, daar de Haagsche Synode niet meer geëischt zal hebben dan de Dordsche, zal dit overeenkomstig met gods heilig woord zien op alle de Articulen en stucken der leere (versta er door: hoofdstukken, kenmerkende leerstukken) en wel in alles (versta er door: niet in alles); weshalve wij, bij slot van rekening, nog even wijs zijn. Gaarne erkent Rec., dat hij in de geheimen der Haagsche Synode van 1816 niet in-
{==507==} {>>pagina-aanduiding<<}
gewijd is; hem is dus onbekend, of zij al of niet dubbelzinnig heeft willen spreken. Doch hij meent zeer goed te weten, dat de Dordrechtsche Synode van 1619 van alle dubbelzinnigheid afkeerig was, en dat haar oogmerk geweest is, ‘te ontwerpen een accuraet Formulier van onderteeckeningh van de belijdenisse, des Catechismi, ende de verklaringe des Synodi Nationalis,
waermede alle Kercken - Dienaren haer overeenstemminge in de rechtsinnige leere klaerlijck betuygen, ende de uytvluchten van sommige, waer mede sy de kercken plegen te bedriegen, verhoedt werden.’ De Hoogl. haalt zelf deze woorden aan, bl. 53. Men mag twijfelen, of hij dezelve wel oplettend overwogen hebbe. Vrij zonderling slaat op dit alles een gemoedelijke wensch des Schrijvers, bl. 112-14, ‘dat toch de jonge Euangeliedienaars zich niet verdacht maken van onopregtheid en slinksche streken(!); dat zij getrouw zijn aan hun gegeven woord, en aan het door hen aangegane verdrag’ (met de Dordrechtsche Synode van 1619?) Dit wordt aangedrongen door de voordeelen aan hun ambt verbonden; met andere woorden: zij worden er voor betaald! een geliefd argument des Schrijvers (zie bl. 24, 44, 109): in ons oog een armzalig argument, even vernederend voor de leeraars, als voor de leer, die zij prediken.
De zevende stelling verdedigt het gebruik van den Heidelbergschen Catechismus in de Nederl. Herv. kerk. Wij zullen er weinig van zeggen. De Hoogl. durft niet stellig beweren, dat het boekje nog voor onzen tijd geschikt is (waarom minder dan onze overige formulieren?); maar ‘wie, die den geest onzer tijden kent, kan hopen, dat verandering in dezen verbetering zoude aanbrengen? wij zouden waarschijnlijk geen einde zien aan de verwarringen,’ bl. 120, 21. Op deze wijze laten zich alle misbruiken in de kerk gemakkelijk verdedigen. Hadden zwingli en luther zóó gedacht, wij zouden waarschijnlijk ons heil nog in missen en bedevaarten zoeken.
Wij eindigen met te verklaren, dat, naar ons inzien,

{==508==} {>>pagina-aanduiding<<}
dit werkje van den Hoogl. heringa ons niet verder brengt, dan wij zijn. Het is geen woord van bemiddeling: halve waarheden bemiddelen niet. Het verspreidt geen nieuw licht - veeleer nieuwe duisternis - over de betwiste punten. Het zal jonge lieden niet te regt - maar in verwarring brengen. Het geeft - te veel of te weinig. Doch wij mogen niet vergeten, dat het slechts de voorlooper is van een uitvoeriger geschrift, waarin de Hoogl. zijne gedachten meer ontwikkeld zal voordragen, zoodat wij zelve misschien de ongegrondheid onzer bezwaren zullen moeten erkennen. Wij betuigen, dat niets ons aangenamer zijn zal. Wij wenschen den Hoogl. gezondheid en krachten toe, om de aangevangene taak waardiglijk te volbrengen. Wij hopen, dat onze rondborstige taal hem niet zal doen twijfelen aan den eerbied, dien wij zijne groote verdiensten toedragen. Wij bidden hem, dat hij ons de waarheid zegge - de geheele waarheid - niets dan waarheid! Hij staat te hoog, om ze niet te zien: hij denkt te edel, om ze te verbergen. En ze onbewimpeld te zeggen, dit is hij verschuldigd aan zijne leerlingen, aan zijne voormalige kweekelingen, aan de gansche Nederlandsche Hervormde kerk, aan de heilige zaak des Christendoms, aan zijnen roem, aan..... Wij leggen de pen neder.


Leerredenen over bijzondere deelen der Goddelijke Voorzienigheid. Door F.V. Reinhard, in leven. Koninklijk Saksisch Opper-Hofprediker, enz. Uit het Hoogduitsch. Te Zwolle, bij M. Brinkman de Vri. In gr. 8vo. 378 Bl. f 2-80.

Dit werk van reinhard, schoon op zichzelve één geheel uitmakende, is voorzien met een' tweeden titel: De troostvolle Leer der Goddelijke Voorzienigheid, een godsdienstig Huisboek. Tweede Afdeeling. Men kan hetzelve namelijk aanmerken als een vervolg op een werk van Prof. gierig, in 1809 onder zoodanigen titel uit-
{==509==} {>>pagina-aanduiding<<}
gegeven bij de vri, en nog te bekomen voor f 2-20. Reinhard en gierig hadden voorgenomen, te zamen hetzelfde onderwerp te behandelen. De uitgave der vertaling van het door reinhard bewerkte gedeelte was, om verschillende redenen, jaren lang vertraagd geworden, en was nu ook door ons, toevalligerwijze, geruimen tijd uit het oog verloren.
De belangrijkheid der behandelde onderwerpen moge blijken uit de volgende opgave van den inhoud. I. Overdenkingen over het wonderbare in de wijze, waarop God ons nog altijd ons onderhoud bezorgt. Mark. VIII:1-9. II. Over de oorzaken, waarom bij den onafmetelijken (onmetelijken) voorraad, welken God ter onzer verzorging in de natuur gelegd heeft, evenwel zoo veel armoede onder ons heerscht. Matth. VI:24-34. III. Over den gang der Goddelijke Voorzienigheid, bij de beschikking van gewigtige veranderingen. Luc. I:57-80. IV. Van den pligt, ook daar op God te vertrouwen, waar onze zinnelijkheid geene ondersteuning vindt. Joh. IV:46-54. V. Van de langzaamheid, waarmede God zijne beloften vervult. Luc. I:39-56. VI. Waartoe wij de waarheid, dat ieder mensch in de hand van God een werktuig tot nuttige oogmerken is, behooren te gebruiken. Luc. I:57-80. VII. Wat wij als Christenen te doen hebben, wanneer ons de wijze, waarop God de verdiensten (?) der menschen op aarde beloont, onregtvaardig voorkomt. Matth. XX:1-16. VIII. Dat de geschiedenis der opstanding van Jezus het beste onderrigt is over de snelle afwisseling der menschelijke lotgevallen. Marc. XVI:1-8. IX. Vervolg der voorgaande stoffe. Luc. XXIV. 13-34. X. Hoe wij ons moeten gedragen, wanneer gewigtige ontwikkelingen van ons lot nabij zijn.
Joh. XVI:16-23. XI. Hoe gewigtig voor ons het redelijk geloof is, dat God het ware goede op aarde door eene hoogere ondersteuning te hulp komt. Joh. XIV:23-31. XII. Vervolg der voorgaande stoffe. Joh. III:16-21. XIII. Dat de wijsheid Gods ook de gemeenste (meest gewone) veranderingen des levens

{==510==} {>>pagina-aanduiding<<}
vruchtbaar voor onzen geest weet te maken. Luc. V:1-11. XIV. Dat de wildste storm der menschelijke hartstogten zelf tot de zege der waarheid moet medewerken. (Op den gedenkdag der Kerkhervorming.) Matth. X:34-36.
De manier van reinhard is bekend. Van zoo bekwamen Schrijver kan men niets, dan goed, verwachten. Wij mogen het boek dus met volle ruimte ter lezing aanprijzen aan allen, die voor verstand en hart iets degelijks verlangen. Men vindt hier niet zoo zeer wijsgeerige redeneringen over Voorzienigheid, maar Christelijk onderwijs, dat ten doel heeft, op te wekken tot getrouwe pligtvervulling in alle omstandigheden en betrekkingen des levens. Al meenden wij hier of daar in bijzonderheden eenigermate van reinhard te moeten verschillen, toch lazen wij het werk met veel genoegen en stichting. Ook de vertaling is over het geheel goed. Eenige onnaauwkeurigheden, als uwe arbeid, hinderen. Die gij, in plaats van gij, die, is een Germanismus, voor welken Vertalers zich moeten wachten. In goed Nederduitsch zegt men nooit: met redelijke verzameling handelen. Menig lezer zal de uitdrukking niet verstaan; verstandige bedachtzaamheid zou de meening des Schrijvers beter uitgedrukt hebben.


Verhaal van den Overgang van Dr. K.A. Vrijheer von Reichlinn-Meldegg, voorheen R.K. Priester en Hoogleeraar aan de Hoogeschool te Freiburg, tot de Evangelische Protestantsche Kerk. Te Amsterdam, bij W. Brave. 1833. In gr. 8vo. VI, 68 Bl. f : - 75.

Wanneer iemand tot een ander Kerkgenootschap overgaat, vraagt men ligt, wat hem tot het doen van zoodanigen stap moge bewogen hebben. Is de persoon in aanzienlijken stand geboren en opgevoed, onderscheidt hij zich door verstandelijke en zedelijke ontwikkeling, en

{==511==} {>>pagina-aanduiding<<}
legt hij dan in openbaren geschrifte de gronden bloot, op welke zijne overtuiging steunt, zoo moet dit verschijnsel wel eenige belangstelling wekken bij Roomsch en Onroomsch, te meer, als de pen door die gematigdheid wordt bestuurd, welke bij het behandelen van kerkelijke geschillen altijd in acht genomen behoorde te worden.
De Vrijheer von reichlinn-meldegg was in 1823 tot Priester gewijd, doch kwam allengs, door onderzoek, tot volle overtuiging, dat het Katholicismus van onzen tijd, zoo als het onder den naam van Roomsch zich vertoont, een ander is, dan dat der eerste eeuwen der Christelijke Kerk, hetwelk, zoo ten nadeele der Godsdienst, als van het ware Christendom, veel verandering heeft ondergaan, zoo wel wat deszelfs geheel bestuur, als wat de geloofsartikelen aangaat, in zoo verre deze, als het Formulier der Kerk, bij inwijding (wijding) tot het ambt van Roomsch-Katholijk Priester, bezworen worden, gelijk de eigene woorden bl. 15 luiden. Hoogleeraar te Freiburg zijnde, begreep de Heer von reichlinn-meldegg, dat de eed, door hem bij zijne wijding tot Priester gedaan, hem niet kon terughouden van onbevooroordeeld en vrij onderzoek in het gebied der wetenschappen. Niet alleen in zijne Voorlezingen over de Oostersche Talen, Uitlegkunde en Kerkelijke Geschiedenis, maar ook in zijne uitgegevene Schriften, droeg hij datgene voor, wat hij voor waarheid hield. Het ontbrak niet aan vijanden, welke den man lasterden, en hem bedoelingen toeschreven, waarvan hij geheel vreemd was. Men beschuldigde hem, dat hij de grondvesten van troon en altaar ondermijnde; dat hij, vijand van het monarchale beginsel zijnde, het volk door valsche begrippen van vrijheid in verwarring bragt en demagogische woelingen bevorderde. Wijselijk zweeg de Regering op deze hatelijke klagten en aantijgingen. Nu trok de kerkelijke Overheid zich de zaak aan, en de Aartsbisschop van Freiburg vorderde, dat von
reichlinn-mel-
{==512==} {>>pagina-aanduiding<<}
degg zich stellig op zekere punten zou verklaren. De beschuldigde bleef niet in gebreke. De stukken, hiertoe betrekkelijk, worden onder den titel van Verhaal enz. den Nederlandschen lezer aangeboden. Zonder eenige bitterheid geeft de Vrijheer eenvoudig, maar met veel juistheid op, waarom hij dat gedeelte der Katholijke Kerk, hetwelk zich Roomsch-Katholijk noemt, verlaat, en overgaat tot de Protestanten, welke hij, nog in de kerkgemeenschap van Rome zijnde, reeds, volgens heilige overtuiging, hield voor leden der ware Katholijke, dat is algemeene Christelijke Kerk. Wat er eindelijk bij den overgang plaats had, wordt insgelijks medegedeeld, en in een Aanhangsel is te lezen de Geloofsbelijdenis, welke bij de inwijding (wijding) tot R.K. Priester moet bezworen worden.
De Vrijheer verzekert, dat nog velen in de R.K. kerkgemeenschap van dezelfde gevoelens met hem zijn, maar door vrees en andere omstandigheden worden teruggehouden.





Algemeene Natuurlijke Historie, of Vervolg op den Katechismus der Natuur van wijlen den Heer J.F. Martinet Tweede, op nieuw verbeterde en vermeerderde Druk. Vden Deels 1ste en 2de Stuk. Met (VII) Platen. Te Zaltbommel, bij J. Noman en Zoon. 1834. In gr. 8vo. XX, 408 Bl. Bij Inteek. f 1-80.


Natuurlijke Historie, of Beschrijving der viervoetige Zoogdieren voor de Jeugd. Met (Houtsneê-) platen. Iste Deel. Te Nijmegen, bij D.J. Haspels. In kl. 8vo. X, 170 Bl. f 3 - :


Bijdragen tot de Natuurlijke Geschiedenis, verzameld en opgemaakt uit nieuwe en onvertaalde Reisbeschrijvingen, en andere, min algemeen bekende Werken.

{==513==} {>>pagina-aanduiding<<}
No. I. Te Nijmegen, bij D.J. Haspels. 1833. In gr. 8vo. 94 Bl. f : - 75.

Ziehier, Lezer, drie werken, tot meerdere verspreiding der Natuurlijke Geschiedenis in ons Vaderland opgesteld, en over welke wij zoo gaarne wenschten veel goeds te kunnen zeggen. Hoe aangenaam zoude het ons zijn, zoo wij ze aan jonge lieden en aan allen, die lust tot kennis bezitten, zonder eigenlijke Geleerden van beroep te zijn, konden aanbevelen!
Het allerminst kunnen wij zulk eene aanbeveling geven aan No. 1. Wie de eigenlijke steller van dit werk zij, weten wij even min, als ons dit aangaande No. 2 en 3 bekend is; maar alleen is ons blijkbaar, dat No. 1 reeds vóór vele jaren moet geschreven zijn, en dat de Schrijver van dit werk dus waarschijnlijk niet meer in leven is. Het zou ons uit eene plaats in hetzelve niet onwaarschijnlijk voorkomen, dat het de Heer p. boddaert was, die vóór 50 jaren in ons Vaderland en ook buitenslands als beoefenaar der Natuurlijke Geschiedenis bekend was. Maar ook lateren hebben er de hand in gehad, en het werk heeft daardoor, volgens de Uitgevers, eene volkomenheid bekomen, hoedanige men te vergeefs in eenig oorspronkelijk Nederduitsch werk zoeken zal. Hoe het zij, wij hebben noch met den Opsteller of de Opstellers, noch met de veelbelovende Uitgevers, maar alleen met het boek te doen, hetgeen in oorspronkelijken aanleg even min, als in bewerking of stijl of wetenschappelijken inhoud, eenige aanprijzing verdient. Wanneer inderdaad de eerste druk is uitverkocht geworden, is het een bewijs, dat men in Nederland behoefte heeft aan een werk over Natuurlijke Geschiedenis, voor de Jeugd geschreven; maar de Uitgevers mogen zich niet verbeelden, dat zulks een bewijs oplevert voor de deugdelijkheid van een werk, hetwelk in allen opzigte gebrekkig is, en nooit den lust tot verder onderzoek opwekken of den verstandigen lezer bevredigen kan. Het is grootendeels eene dorre naam-
{==514==} {>>pagina-aanduiding<<}
lijst, met een' omhaal van noodelooze geleerdheid en aanhalingen van werken, wier titels bijkans altijd verminkt zijn, zoo zelfs, dat de namen van bekende Schrijvers bijkans onkenbaar worden, en welke aanhalingen zich niet verder uitstrekken dan tot het laatst der vorige eeuw, als ware er in de laatste 50 jaren niets van belang in de wetenschap verrigt. Slechts eene proeve; wij schrijven ze af, om stijl en taal en
wetenschappelijken inhoud te doen kennen van een werk, hetwelk ook als Vervolg op den Katechismus der Natuur van martinet eene zonderlinge vertooning maakt: ‘De walvisschen staan tusschen de viervoetige dieren en de visschen in. Hunne uiterlijke gedaante, hun verblijf, hunne vinnen brengen hen tot de visschen; dat zij levende jongen baren, hebben zij met sommige alen gemeen; dat zij eene uitstekende lange roede hebben, dat zij hunne jongen zoogen, brengt hen tot de viervoetige dieren, maar of zij, gelijk rajus zegt, in inwendig zamenstel met hen overeenkomen, is bij mij nog twijfelachtig, dewijl zij zeer zeldzaam in de kabinetten worden gevonden, en ik er niet meer dan twee en een in geraamte gezien heb.’ - Dit is gedrukt in 1834! - Boeken voor de jeugd behoeven wel niet de nieuwste, pas onlangs gemaakte en dikwerf nog niet genoegzaam bevestigde ontdekkingen te behelzen; zij mogen toch niet meer dan eene halve eeuw ten achtere zijn, opdat men niet weder later afbreken moet, wat eerst werd opgebouwd. De indrukken, in jeugdigen leeftijd ontvangen, zijn zoo levendig en blijvend, dat wij het altijd bejammeren, dat er door onze bekwaamste Schrijvers niet meer voor de Jeugd geschreven wordt. Hoe veel onkruid wordt er gezaaid op dien nog onbebouwden grond, hetgeen naderhand opgroeit en de plaats van goed en vruchtbaar graan inneemt! Voor de Jeugd te schrijven, is geene ligte taak; het is geen werk, dat men aan halfgeleerden en aan boekverkoopers speculatiën mag overlaten. - Om een denkbeeld te geven der naauwkeurige aanhalingen, schrij-
{==515==} {>>pagina-aanduiding<<}
ven wij slechts twee titels af, zoo als zij bij elkander voorkomen bl. 65: Mich. troja, De novarum ossium in integris amt maxinus ab morb. dependitionibus reparatione experimenta, Par. 1775. 8o.; joh. andr. murray De
redentegratione, partium in Cochlus et Lemaubus, Gött. 1776. 4o. Edwards wordt in § 117 edwords en daarna weder egards genoemd; en dergelijke fouten in de, in een werk van dezen aard, gelijk wij reeds zeiden, niet doeltreffende, menigvuldige aanhalingen vindt men bijkans overal. Bredypoda, Farae, Pecona zijn drie misstellingen op eene en dezelfde bladzijde (bl. 32).
Minder belooft de onbekende Schrijver van No. 2, en hij geeft inderdaad iets beters. Dit boekje is eenvoudig, heeft geen' noodeloozen pronk van geleerdheid, geene verminkte Latijnsche namen, geen brommend voorberigt. Er zullen drie deeltjes van dit werkje in het licht komen, en in deze zal de Schrijver al de Zoogdieren, met uitzondering van den Mensch en de eigenlijke walvischachtige dieren, (waarom met uitzondering van dezen?) behandelen. Dat de afbeelding van den Lamantijn op Pl. I gemaakt is naar de teekening van eene ongeborene vrucht, hadden wij in het voorberigt van een boekje voor de Jeugd maar onvermeld gelaten. De bescheiden Opsteller, die zegt in de uitgebreide wetenschap nog novitius te zijn, houde ons deze aanwijzing ten goede; men moet voor de Jeugd voorzigtig schrijven, en geene vragen opwekken, die ouders of leermeesters dikwerf in verwarring brengen. Voorts moeten wij nog opmerken, dat de Sirenen (d.i. de Lamantijns en Dugons) geenszins achterpooten hebben, die met den staart schier zijn zamengegroeid, gelijk hier gezegd wordt, maar dat zij in het geheel geene achterpooten bezitten. Deze fout is echter den Schrijver ligter te vergeven, dan aan illiger of aan fischer, welke laatste nog in 1829 in zijne Synopsis Mammalium de phrase van illiger bij de Sirenen her-
{==516==} {>>pagina-aanduiding<<}
haalde, hoezeer cuvier reeds lang geleerd had, dat de achterste ledematen afwezig zijn, evan als bij de ware Walvisschen, en hoezeer er in verscheidene kabinetten geraamten van Lamantijns aanwezig waren, waaruit die verkeerde opgave kon worden verbeterd. Zoo ligt wordt eene eens ingeslopene dwaling van het eene boek in het andere overgeschreven! De houtsneêplaatjes zijn wel niet uitmuntend, vooral wanneer men ze met Engelsche vergelijkt
(b.v. in het werk van bewick, of in The Gardens and Menagerie of the Zool. Society); bijzonder mishaagden ons Pl. I. Fig. 1 en 3, Pl. II. Fig. 1; andere zijn echter beter, en wij wenschen, dat deze schoone kunst in ons Vaderland meer aanmoediging moge vinden, opdat wij ook daarin met vreemden wedijveren en hen, zoo mogelijk, overtreffen konden.
No. 3 is een eerste stukje van eene verzameling, waarvan er elk jaar vier zouden uitkomen, om te zamen een boekdeel uit te maken. Wij weten niet, of dit stukje door meerdere gevolgd is, maar gelooven het bijkans niet. Zulks doet ons leed, omdat de onderneming ons nuttig en de prijs van een boekdeel (f 3 in het jaar) zeer matig voorkomt. Dit stukje behelst bijkans alleen bijdragen tot de Natuurlijke Geschiedenis der Zoogdieren. Wanneer de verzameling voortgaat, verzoeken wij, dat in het vervolg naauwkeurig de titels der werken, waaruit de bijdragen ontleend zijn, met aanhaling der bladzijden tevens, worden opgegeven; gelijk ook eene aanwijzing, of wij deze stukken uit de eerste, tweede of derde hand ontvangen, niet overtollig zoude zijn. Daardoor zou eene welgekozene bloemlezing uit Reisbeschrijvingen eene blijvende waarde, ook voor den natuuronderzoeker, verkrijgen.






Proeve eener Voorlezing over den Roem der Hebreeuwen, gehouden in de Maatschappij: Tot Nut van 't

{==517==} {>>pagina-aanduiding<<}
Algemeen, Depart. Leeuwarden, den 22 Febr. 1832, door J.B.H. Bruinier, Predikant te Leeuwarden. Te Leeuwarden, bij H.C. Schetsberg. In gr. 8vo. 47 Bl. f : - 75.

De Weleerw. bruinier schetst in deze proeve, met vlugtige hand, de verdiensten der Hebreeuwen in het te boek stellen der geschiedenis, in het vestigen eener goede staatsregeling en wetgeving, in luisterrijke daden, in groote talenten en karakters, in de beoefening van sommige kunsten en wetenschappen, en in grooten en weldadigen invloed op andere volken. Bij dat laatste punt wijst hij ook op jezus en de Apostelen, en na nog spinoza, mendelsohn en meijer als beroemde Israëliten te hebben aangehaald, geeft de Spreker ingewikkeld in den tekst, maar uitdrukkelijk in eene aanteekening aan den voet der bladzijde, den wensch te kennen, dat de grondwet der Maatschappij: Tot Nut van 't Algemeen, die den Joden het lidmaatschap ontzegt, veranderd worde.
Gaarne doen wij hulde aan de verdraagzaamheid en de welmeenende bedoeling van den eerwaardigen Spreker; maar wij geven hem en hun, die dit, nu zeer onlangs, nader en breeder ter sprake bragten, het volgende in bedenking. De Maatschappij stelt zich ten doel de vorming der schooljeugd en de beschaving van den gemeenen man door verspreiding van algemeene kundigheden en lessen van ware levenswijsheid. Maar tot het eene en andere behoort ook de mededeeling van godsdienstige en zedekundige denkbeelden. Tot nog toe heeft men dat gedaan in den geest des Christendoms, doch alzoo, dat geene geschilpunten der Christenen onder elkander worden aangeroerd, en inzonderheid met de Protestanten gaat dit tegenwoordig bijna zonder eenige moeite. Maar stel nu, dat de Joden leden der Maatschappij, en dus medestemgeregtigden worden. Zal men dan moeten afzien, van voortaan op de zedelijk-godsdienstige beschaving des volks, op de zedelijk-gods-
{==518==} {>>pagina-aanduiding<<}
dienstige opleiding der jeugd te werken? Dan zou een groot en gewigtig oogmerk der Maatschappij niet langer worden bereikt; het verstand der menigte zou verlicht, maar het hart derzelve niet verbeterd worden. Verstandsverlichting zonder daarmede gepaard gaand zedelijk onderwijs is, vooral voor den gemeenen man, verderfelijk in de gevolgen. Het volk begint dan op de Fransche manier te philosopheren, en verwerpt den teugel van godsdienst en wettig gezag. Eene Maatschappij, die zich de verlichting des volks ten doel stelt, moet dus ook de zedelijke verlichting behartigen. Maar hoe zal zij dat doen? Van welk standpunt zal zij uitgaan? Welk rigtsnoer zal zij nemen? Ten einde niemand der leden zich over de verspreiding van hem verkeerd schijnende gevoelens redelijkerwijze zou kunnen ergeren, vermijdt men, zich uit te laten over geschilpunten tusschen de Christenen. Derhalve, zoo de Joden onze medeleden worden, moet men voortaan zwijgen van het groote
geschilpunt, hetwelk Jodendom van Christendom onderscheidt, en zich zorgvuldig wachten voor aanhaling van het Nieuwe Verbond, althans voor zoo ver daaraan eenig verbindend gezag zou worden toegeschreven; vooral moet men, om niemands gevoel te kwetsen, van den daarin voorkomenden hoofdpersoon jezus zwijgen. Wat blijft er dan over? Het Oude Verbond? - Maar hoe zonderling en gebrekkig, als de Maatschappij eens een werkje uitgeeft over de vergevensgezindheid b.v., dat daarin wel op david, maar niet op jezus, als voorbeeld van navolging, gewezen wordt! - Of zal men in 't geheel van den Bijbel stilzwijgen? - Maar op welk gezag zal men zich dan beroepen? Wil men bij den gemeenen man, wil men bij de pas ontkiemende bevatting der kinderen alle geloofs- en zedeleer slechts gronden op wijsgeerig betoog? Zal men een' schoenlapper, een' timmermansknecht, een' schoolknaap, of een meisje, dat kousen leert breijen, aan boord komen met het Practisch Redegeloof en den Cathegorischen Imperatief, of wel met eenig Exposé de la religion naturelle en den Caté-
{==519==} {>>pagina-aanduiding<<}
chisme du bon sens? - Kortom, het welmeenend voorstel van Do. bruinier schijnt ons niet ten uitvoer te kunnen worden gelegd.
Op bl. 25 wil de Schrijver de verovering van Kanaän door de Israëliten verdedigen, zonder zich op den hun, volgens den Bijbel, door God gegevenen last te beroepen. Maar zoo men dat bevel van den Regter van Hemel en Aarde buitensluit, dan bestond er nooit eene onregtvaardiger overweldiging. Men zegge niet met den Schrijver: De Israëliten kwamen het erf hunner vaderen in bezit nemen. Want vrijwillig hadden zij dien erfgrond verlaten; vierhonderd jaren hadden zij in Egypte gewoond, en dus waren hunne regten volkomen geprescribeerd. Bovendien hadden hunne voorvaderen slechts eenige weinige grondeigendommen gehad; en, zonder voorafgaande sommatie tot terugbekoming van die eigendommen zonder meer, namen de Israëliten gansch Kanaän in bezit, met verjaging of verdelging der wettige eigenaren. Geheel ongepast is de vergelijking der Kanaanitische volksstammen met de Afrikaansche roofstaten. Het blijkt niet, dat de Kanaäniten voortdurenden oorlog tegen andere volken voerden, en de Israëliten in 't bijzonder waren wel door de Egyptenaren, maar niet door de Kanaäniten beleedigd. De boosheid en goddeloosheid der bewoners van Kanaän, schoon wij die slechts uit de berigten hunner vijanden kennen, doen niets ter zake: of wat zou men zeggen van eenen kruistogt der overige Mogendheden tegen Frankrijk, niet op grond van aangedane beleediging of tot handhaving van eigene veiligheid, maar alleen op grond van de zedelijke verdorvenheid der Franschen in 't algemeen beschouwd? Het is eene volstrekte miskenning van het regt der volken, te beweren, dat de Israëliten, ook zonder bevel
van den Opperregeerder der Wereld, bevoegd waren te handelen, gelijk zij gedaan hebben. De Heer bruinier schijnt ons toe, alles behalve logisch en consequent te zijn.






{==520==} {>>pagina-aanduiding<<}

Voorlezingen over de Geschiedenis der beeldende Kunsten bij de oude Volken, door J.A. Bakker. IIde Deel. Te Rotterdam, bij L. Vermeer. In gr. 8vo. 150 Bl. f 1-80.

De Heer bakker gaat op dezelfde wijze als in zijn eerste Deel hier met zijne schets van de lotgevallen der beeldende kunsten - bouw-, beeldhouw- en schilderkunst - voort. Dit tweede Deel bevat den hoogsten bloei dier kunsten in de eeuw van perikles en alexander, met den overgang daartoe in het tijdvak onmiddellijk na de Perzische oorlogen. Wij ontmoeten hier een aantal belangrijke opmerkingen, die misschien niet geheel nieuw zijn, maar hier toch in een goed en nieuw licht voorkomen. Van dien aard is het, dat in het tijdvak der oude kunst (vóór phidias) die kunst zich minder door Godenbeelden verhief, als welke nog naar eenen strengen, vasten vorm, dien de eerbied voor het oude in stand hield, werden vervaardigd, dan wel door de standbeelden der kampvechters en worstelaars in de Olympische en andere spelen ontwikkelde, daar deze de Natuur vrijer, doch juister, navolgden, (bl. 4, 5.) De naakte worsteling (Gymnastiek) deed namelijk de spieren en alle vormen des ligchaams beter uitkomen, en dus zag de schilder zoo wel, als de beeldhouwer, bij het bekoorlijke maaksel van den Griekschen menschenstam, de schoonste vormen voor zich, die hij dan weder op zijne Goden en helden toepaste, en in dezen dus volmaakte menschen, ja, toen phidias de kunst veredelde, boven het gewone peil der menschheid verhevene, ideale beelden te voorschijn bragt. Vervolgens is de aanmerking van belang, dat de zoo beroemde kolossale standbeelden, zoo als de minerva op het Parthenon en de jupiter te Olympia van phidias, de juno te Argos van polykletus, enz. die van ivoor en goud, zoo 't heet, waren vervaardigd, de
oorspronkelijk houten kern behielden, op welke dit goud en elpenbeen slechts werd opgelegd. Zonder deze aanmerking zou inderdaad de menigte gebruikt ivoor onbegrijpelijk zijn (bl. 19).
Nogtans komt het ons voor, dat de verdeeling der stof niet zeer duidelijk is. In plaats van, zoo als winckelmann, drie tijdvakken aan te nemen, den ouden, (gestrengen, of, zoo men wil, ruwen) den verhevenen en den schoonen stijl,

{==521==} {>>pagina-aanduiding<<}
waarvan de laatste omtrent met het einde van den Peloponnesischen oorlog begint, noemt bakker, in het opschrift der negende Voorlezing, den tijd van phidias den overgang van den verhevenen tot den schoonen stijl, daar het toch de verheven stijl zelf was. Echter wordt er aan het schoone en bevallige in de elfde Voorlezing, zoo als het behoort, een afzonderlijk tijdvak aangewezen, en scopas en praxiteles in de beeldhouw-, gelijk zeuxis, parrhasius en apelles in de schilderkunst, met regt als Modellen opgenoemd, even als phidias en polykletus, in het verhevene tijdvak, omtrent de beeldhouw- en polygnotus omtrent de schilderkunst. Doch later (bl. 144-146) stelt men weder drie andere tijdvakken: het allervroegste, het oude (vóór phidias) en het derde van perikles tot alexander. Ook zouden wij den Schrijver niet kunnen toestaan, dat, in dit (het oude of gestrenge) tijdvak, ‘de Grieksche kunst, zoo men meer op de innerlijke pogingen van den kunstgeest, dan op de enkele uiterlijke daarstellingen acht geeft, het krachtigste gewerkt en het grootste geleverd heeft.’ Omtrent de bouwkunst zou dit misschien kunnen gelden, maar zekerlijk niet ten aanzien der beeldhouw- en schilderkunst. Ook mogen, als gewrocht der bouwkunst, het Parthenon en de Propyleën, en, volgens de berigten der oude Schrijvers, ook de tempels van ceres te Eleusis en van jupiter te Olympia, die alle in het tijdperk der verhevene kunst werden gebouwd, wel met de schoonste voortbrengselen der oudere kunst,
ook ten aanzien der Idée, wedijveren.
Wij merken nog aan, dat de Heer bakker meent, dat in de beelden van lysippus het ideale voornamelijk doorstraalde (bl. 146). Noch winckelmann noch a.w. schlegel zijn van dit gevoelen; en het zou wezenlijk tegen den voortgang der kunst zijn, die van het hooge typische, meer of min stroeve, tot het verhevene ideale, en van dit tot de nabootsing der schoone en bevallige Natuur overging. Winckelmann zegt, (Gesch. der Kunst des Alterthums, IVB. S. 99) dat lysippus de kunst van het al te ideale, hetwelk zich van de Natuur verwijderde, weder tot de laatste terugbragt; en schlegel vergelijkt, in de drie tijdperken der tragische kunsten, aeschylus bij den verhevenen phidias, sophokles bij den overschoonen polykletus, en euripides, dien hij zeer scherp beoordeelt, bij lysip-
{==522==} {>>pagina-aanduiding<<}
pus, ‘onder wien de beeldhouwkunst reeds van hare oorspronkelijke bestemming was afgeweken, en meer de bevalligheid van beweging en leven, dan het Ideaal der vormen zocht uit te drukken.’ (Ueber dramatische Kunst und Literatur, I B.S. 135).
Eindelijk wenschten wij in het vervolg van dit grondige werk, hetwelk voor iemand, die, zoo als wij meenen, de oude talen niet heeft beoefend, van ongemeene vlijt en kennis getuigt, eene meer levendige voordragt. Het onderwerp leent zich daartoe zoo bijzonder! De Heer bakker heeft, gelijk hij moest, gebruik gemaakt van winckelmann's Geschiedenis der Kunst bij de Ouden; maar dezelve schijnt hem niet tot voorbeeld gestrekt te hebben. Wij noemen slechts de heerlijke plaats, waar de Duitsche Oudheidkenner den ouden, gestrengen stijl met het verstand, den verhevenen met die hemelsche bevalligheid, welke met de Venus Urania overeenkomt, en den schoonen met de meer zinnelijke bekoorlijkheid, of de aardsche Venus, vergelijkt, en dan die eerste, hoogere Gratie in het voorbeeld van phidias schildert. (Gesch. der Kunst, Dresden 1812. III B.S. 246-248.) Wij durven den Heere bakker de lezing dezer plaats wel aanbevelen, om in diervoege nu en dan eenigen gloed aan zijnen stijl mede te deelen. Doch misschien is het in hem een stelsel, om bij jonge kunstenaars, voor welke hij in de eerste plaats schreef, alleen het verstand, niet de verbeelding te treffen. Wij gelooven echter niet, dat dit zóó doeltreffend zij, als wanneer men bij den kunstenaar ook, door verheffing van stijl, die aandoeningen tracht op te wekken, welke zijn gemoed in liefde voor het schoone, niet enkel in kennis van hetzelve, kunnen doen ontvlammen. Dat bakker tot die verheffing wel in staat is, bleek ons uit andere zijner, ook bekroonde Verhandelingen; en hoewel wij het loffelijk achten, dat hij het vuur, 't welk b.v. in zijne Verhandeling over plato gloort, eenigzins
tracht te matigen, zoo kan men toch aan den anderen kant te verre gaan. Ook hebben wij hier en daar nog al een' Germanismus gevonden, de vrucht van drukke lectuur der Duitschers, die echter, hoe loffelijk ook, geen' nadeeligen invloed op de eigene taal mag oefenen. Dus lezen wij op bl. 14 gewoonlijke voor gewone, bl. 22 muskelen voor spieren, bl. 109 geviel voor beviel, enz. Ook is de zamenstelling der volzinnen somtijds bijna geheel Hoogduitsch, zoo als op bl. 107:

{==523==} {>>pagina-aanduiding<<}
Van de standbeelden - bij. Deze feilen beletten echter niet, dat wij het boek zeer nuttig voor den jongen kunstenaar en elken beoefenaar der oudheidkunde achten. Wij verlangen naar het vervolg.





De Fakkel, of Bijdragen tot de kennis van het Ware, Schoone en Goede, verzameld door J.P. Sprenger van Eyk, Predikant te Rotterdam. VIIde Jaargang. Te Rotterdam, bij Mensing en van Westreenen, enz. In gr. 8vo. 380 Bl. f 2-75.

Toonden wij vroeger, door onze aanprijzende aankondiging, onze belangstelling in de voortzetting van dit tijdschrift, wij zullen thans den lof niet herhalen, door welken wij hetzelve onzen landgenooten poogden aan te bevelen, maar ons, bij dezen zevenden jaargang, meest bepalen tot het geven van een verslag van deszelfs inhoud.
Dezelve wordt geopend met eene tweede Voorlezing over thascius caecilius cyprianus, door j. clarisse. Nadat in den vorigen jaargang, in eene eerste Voorlezing, de genoemde Kerkvader als Mensch en Christen was voorgesteld, geeft de Redenaar, in deze, een overzigt der verdiensten van cyprianus, als Schrijver. Vooraf gaat een geschiedkundig verslag aangaande de echtheid of onechtheid van die schriften, welke op den naam van cyprianus doorgaan; waarna de verdiensten van dezen Kerkvader, als Schrijver, vooral door het aanvoeren van plaatsen uit zijne geschriften, worden aangetoond. De keuze van deze plaatsen getuigt van den goeden smaak des Redenaars, en wij twijfelen er niet aan, of deze Voorlezing is met genoegen gehoord.
Het tweede stuk, 't welk onder de rubriek Geschied- en Karakterkunde voorkomt, is eene Voorlezing over hiëronymus van alphen als Dichter, wederom door j. clarisse. Het verwondert ons, dat de Hoogleeraar zoo onbepaald zegt, dat onze Dichter zijne eerste en volgende opvoeding te Utrecht ontving, daar het bekend is, dat van alphen ook eenigen tijd aan de Leidsche Hoogeschool heeft doorgebragt.

{==524==} {>>pagina-aanduiding<<}

Op deze Lofrede volgt eene Korte Levensschets van den Dichter jacob van dijk, door j.p. sprenger van eyk. Wij lazen dezelve met zeer veel genoegen, en vertrouwen, dat dit zelfde het geval zal zijn met allen, die, gelijk wij, wel veel van dezen Dichter hebben gehoord, maar geenerlei zeker en aaneengeschakeld berigt aangaande hem hadden aangetroffen. Wij leeren van dijk hier kennen als een' man, die, door zijnen dichterlijken aanleg, de hinderpalen, welke hem wegens de geringheid van zijnen stand en de gebreken van zijne opvoeding in den weg stonden, op eene wijze, die onze verwondering verdient, is te boven gekomen.
Onder de rubriek Godsdienst en Zedekunde vinden wij hier: De ware Verlichting, door w. scholten, en: De gevaren eener verkeerd gewijzigde beschaving, alleen weg te nemen door haar te bevorderen in den geest der Maatschappij tot Nut van 't Algemeen, door j.l. nijhoff. Wij noemen beide deze stukken in éénen adem, omdat in beide twee aan elkander verwante onderwerpen worden behandeld, omdat beide Voorlezingen zijn voor vergaderingen der zelfde Maatschappij, en eene gunstige vermelding waardig zijn.
Het nu volgende stuk is: Over den zedelijken invloed van het Schouwtooneel, door a. des amorie van der hoeven. Na kortelijk gesproken te hebben over de geschiedenis van het schouwtooneel en van de dramatische poëzij, handelt de Redenaar (want ook dit stuk is eene Voorlezing) over de bedenkingen tegen de Tooneelkunst. Ofschoon erkend wordt, dat de inrigting van het tooneel hier en daar nog veel te wenschen overlaat, zoo ontvangt men echter den raad, om met het misbruik ook niet het gebruik te veroordeelen. Opdat nu ook omgekeerd het misbruik, onder den schijn van een nuttig gebruik, niet deszelfs verderfelijken invloed op ons uitoefene, is datgene aller behartiging waardig, waarmede het stuk besloten wordt, en hetwelk wij hier eene plaats willen geven: ‘Dat wij het hoogere beginsel der kunst nimmer uit het oog verliezen, en boven alle ruischende vermaken de stille genoegens van den huiselijken kring waarderen. Huiselijkheid was steeds een karaktertrek onzer natie, die zich zelfs ook in onze letterkunde spiegelt. Minder dan ooit moeten wij dien trek verloochenen bij de vernieuwde vestiging van ons onafhankelijk volksbestaan. Het wezenlijk en duurzaam volksgeluk is niet gelegen in dezen of genen regeringsvorm of

{==525==} {>>pagina-aanduiding<<}
in uitwendige omstandigheden, maar meest en vooral in den volksgeest en het volksleven, in echte godsdienstigheid, gemoedelijke braafheid en huiselijke deugden. En wat men ook in dichterlijke beeldspraak zeggen moge, het leven is geen schouwtooneel, mijne Vrienden! het is geen spel, het is eene ernstige zaak; en onder al ons werken en streven, lijden en genieten, moeten wij iets beters kennen en begeeren, dan vergankelijk zingenot.’
In de nu volgende Redevoering over de regtmatige onafhankelijkheid van het oordeel van anderen over ons, door M., wordt dit onderwerp zóó behandeld, dat de onbekende Schrijver I. voorstelt de regtmatige onafhankelijkheid van anderer oordeel over ons, en II. haar aanbeveelt. Het onderwerp wordt geleidelijk, belangwekkend en onderhoudend behandeld, en heeft eene zeer goede zedelijke strekking.
In de Proeve van den geest en toon der schriften van g.w. rabener, ook voor onzen tijd niet ongepast, door E., wordt uit de schriften van dezen beroemden Hekelschrijver het een en ander medegedeeld, dat, bij de aangenaamheid der lectuur, voor onderscheidene landen en latere tijden, ook voor den onzen, niet ongepast kan genoemd worden, en waarvan de opmerking in deze en gene gevallen nuttig kan zijn. Deze proeven doen ons naar meer in deze soort verlangen.
De Waarschuwing tegen de Jaloerschheid is ingekleed in een leerzaam verhaal.
Ook de rubriek Reisverhalen bevat weder aangenaam onderhoud: Brieven van een Engelsch Reisgezelschap uit Frankrijk, Zwitserland en Italië. Wandelingen der Landschapschilders brückner en günther door een gedeelte van Saksen. Schets van het Zeerooversleven, een Reisverhaal, medegedeeld door c.a. fischer.
De rubriek Dichtkunde bevat eene Kleine Verzameling van dichterlijke Vertalingen en Navolgingen, door S.B. Deze navolgingen en vertalingen, anders in hare soort goed, hadden wij liever nog vergezeld gezien door eenig oorspronkelijk gedicht.





Nieuwe Gedichten, door L. van den Broek. Te Rotterdam, bij M. Wijt en Zonen. 1833. In gr. 8vo. VIII en 141 bl. f 2-60.


{==526==} {>>pagina-aanduiding<<}

Onder dezen titel levert de met lof bekende Dichter van den broek eenen bundel verzen, die gedeeltelijk reeds in een of ander Tijdschrift geplaatst en dus niet nieuw, maar toch grootstendeels nieuw, en door hem aan tollens opgedragen zijn. Mogt Rec. het oordeel van dezen allezins bevoegden Maecenas kunnen vernemen, hoe gaarne zou hij het zijne, dat hij nu met bescheidenheid hoopt voor te dragen, terugnemen!
Europa, de eerste kennis uit het Oosten ontleenende; door het Christendom verlicht; de wereld beheerschende, maar ook verlichtende, in welke eer vooral ook Nederland deelde; door de eerste Fransche omwenteling beroerd, door napoleon overheerd, na deszelfs val tot rust gebragt, daarna op nieuw ontrust, waaronder ook Nederland lijdt, maar zich nog met moed staande houdt: dit is het onderwerp, dat in het eerste stuk, in vier afdeelingen, met afwisselende maat bezongen wordt; een onderwerp, den Dichter waardig, maar ook groot van omvang en zwaar van bewerking. Dit een en ander schijnt van den broek ondervonden te hebben; want, bij zeer goede en heldere plaatsen, vinden wij ook andere, waarover, welligt door het zamendringen der zaken, of het niet helder genoeg staan van dezelve voor zijne verbeelding, zekere duisterheid verspreid ligt.
Lofzang, beschouwing over Gods wereldbestuur, die hare dichterlijke en godsdienstige waarde heeft, maar, behalve het eerste en laatste couplet, eigenlijk geen lofzang of hymnus is. Door het moeijelijk streven naar het verhevene wordt de Dichter somtijds duister; b.v. waar hij zegt, dat, ‘toen het Engelenheir het scheppingswerk bezong, zij de stof voor hooge accoorden niet kenden, slechts hemelgalmen hoorden;’ maar dat ‘stouter was hun harmony, toen Gods almagt was verheerlijkt door zijn wereldheerschappij;’ of dat ‘bij een angstig borstbeklemmen, als geen lied der braven klinkt, het kwaad een' lofzang zal stemmen, Hem ter eer, die was en is,’ enz.
Toekomst in ons lot; gelukkig, dat zij ons dikwijls onbekend is! Nuttig onderwerp, en stichtelijk behandeld. Het stukje begint gepast met eene toespraak tot God; en misschien ware het zelfs beter geweest, indien het geheel in dien toon gesteld ware. In den eersten regel: ‘God! 'k wil uw diepten niet doorgronden,’ is het jammer, dat het woord

{==527==} {>>pagina-aanduiding<<}
God, waarop om den zin de nadruk vallen moet, in de voetmaat als kort gebruikt wordt. - Zorglijk wigt voor wigt van zorgen schijnt ons niet gelijknamig. - Hoe men zeggen kan, dat de ongevoeligen ‘de oogen willig digt sluiten, wijl de onmagt hen belet te aanschouwen,’ d.i. wijl zij niet zien kunnen, is ons duister.
Kennis is op aarde nog zeer onvolmaakt. Van deze aardsche onvolmaaktheid draagt dit stukje, bij het ware en goede, dat het heeft, nog vele blijken, zoo wel in dichting, als in ‘menige zonde tegen taal en spelling,’ voor welke de Dichter, in zijn Voorberigt, in 't algemeen ‘vergeving vraagt,’ en waarvan hij zegt, dat ‘de oorzaken op te geven geen enkele verbeteren zou.’ Nu, wat hiervan ook zij, bij dit peccavi, poenitet des Schrijvers, heeft Rec. geen lust, om die taal- of drukfouten en gebrekkige interpunctie, door den geheelen bundel heen rijkelijk te vinden, te gaan aanwijzen, maar wenscht, dat de Heer van den broek zijn werk ook hierin volmake.
Liever, dan breedvoerig te zijn over die gebreken der Kennis, wijzen wij op den schooneren Nacht, die vooral daar het schoonst is, waar de Dichter hem eenvoudig en natuurlijk, zonder overmatig streven naar verhevenheid, bezingt. - Het Geweten, vooral deszelfs kracht bij den snoodaard, wordt in goede en krachtige verzen voorgesteld. - Beneden deze beide staat in ons oog het volgende, Broederliefde, niet in waardig godsdienstig gevoel, maar in dichterlijke waarde: het heeft goede eenvoudige coupletten, maar ook andere, die door zwakheid of duisterheid van uitdrukking minder zijn. Waar b.v. van den liefdeloozen, of van den boozen, (want dit is twijfelachtig) gezegd wordt, dat hij ‘steeds tot schuldvergiffenis Van ganscher hart genegen is, Gelijk een dienaar van de zonden, Maar walgend van haar alsemdronk, Zoo deugdbetrachtend wordt bevonden, Alsof hij nooit vergifnis schonk,’ dan schijnt ons de zin niet duidelijk te zijn; of hoe kerkermuren (let wel, de muren) natgeweend kunnen worden, begrijpen wij niet regt. Om den inhoud echter is ook dit stukje over 't geheel zeer lezenswaardig. - Bij de innige waardering van Huiselijk Geluk, in het volgende blijkbaar, zouden wij den Dichter nog wel eene ruimere mate der gave van naïve uitdrukking kunnen toewenschen; maar ieder is ook geen tollens.

{==528==} {>>pagina-aanduiding<<}

Het thema van Zielsverheffing schijnt te zijn: De redelijke mensch moet zich boven het zinnelijke en tot zijnen Oorsprong verheffen. Het goede, dat over dit waardige onderwerp gezegd is, zou door meer duidelijkheid in zamenhang van denkbeelden, en door meer klaarheid en juistheid in uitdrukking, nog grooter geworden zijn. Waar b.v. van de vrijheid der ziel gezegd wordt: ‘Gedaald in lager sfeer, Heeft die gids geen deel aan de aarde, Keerend tot haar oorsprong weêr,’ is ons de meening niet helder; of tot den sterveling: ‘Al 't geschapene om u heen Werd en is voor u alleen,’ daar missen wij de juiste waarheid; of waar ‘het Zielsverdriet’ een woord van bemoediging toespreekt, schijnt ons die persoonsverbeelding niet zeer gelukkig. - Het komt ons voor, dat de Heer van den broek hier en elders in den aanhef van zijn gedicht gelukkiger is, dan bij de verdere uitbreiding of uitrekking van zijn onderwerp; en wij zouden hem en sommige andere Dichters wel willen raden, om de dichtader, indien er de gedachten niet gemakkelijk en als van zelve uitvloeijen, maar er met moeite uitgedrukt en uitgeperst moeten worden, gesloten te laten, tot tijd en wijle, dat zij gereeder vloeijen wil; of anders de dichtstof, als voor haar niet geschikt, te laten varen.
Met genoegen mogen wij vermelden, dat van den broek in de vier volgende stukjes, Levensvreugde, Jongelings Vriendenlied, Zingen, en Bij het sluiten van eenen letterkundigen Vriendenkring, veel beter geslaagd is. Hier is hij, dunkt ons, meer in zijn element en op zijn grondgebied, dan in hooger loopende stukken: natuurlijke eenvoudigheid en vloeijende gemakkelijkheid kenmerken dezelve. Behalve in het eerste de stelling: ‘Wie eindloos weent, was nimmer braaf,’ die ons te gewaagd, en de benaming van het gestadig hoogtijdvieren, aan het huiselijk geluk gegeven, die ons te overdreven, en in het vierde eene vlugge zwaluw, die den wagen der lente trekt, welk beeld ons te gezocht, te oneigen en te klein voor de zaak voorkomt; behalve dit even aangewezene, willen wij nu op geen kleine gebreken turen, maar liever ter proeve een paar coupletten uit het eerste mededeelen, waar eerst van hem, die zijne vreugde alleen in zingenot zoekt, gezegd wordt:

{==529==} {>>pagina-aanduiding<<}


‘O die zijn levensvreugde meet 
Naar 't aantal van zijn dischgeregten, 
Of wie zich slechts gelukkig heet, 
In 't heerschen over vele knechten, 
Die ziet in elken keer van 't lot 
't Geopend graf van zijn genot; 
Die kan geen blijde dagen tellen: 
De wind, die andren regt verkwikt, 
Bedreigt zijn broze waterbellen, 
Voor wier vernietiging hij schrikt.’ 


en daarna van den godsdienstig vergenoegden:

‘Niet als een zee, die woelt en bruist, 
Door vlagen om- en opgedreven; 
Maar als een beek, die zachtkens ruischt, 
Zoo vloeit zijn nut en vruchtbaar leven. 
De storm beroert de vlakte niet; 
Hij doet den murmelenden vliet 
Niet buiten de enge bedding zwellen; 
En de oever, dien hij voedend kust, 
Moog slechts wat kleine bloempjes tellen, 
Hij is 't verblijf van deugd en rust.’ 


In dergelijken, vrij gelukkigen trant zijn ook, het eene meer, het andere minder, de negen volgende stukjes, onder den algemeenen naam van Liedjes voorkomende: doch ons bestek laat ons niet toe, hierover breeder uit te weiden.
Liever staan wij nog een oogenblik stil bij de vier laatste stukjes, waarin de Dichter, onder den algemeenen titel Jeruzalem, ‘proeven van gewijde Poëzij’ geeft, ‘in welk vak der Dichtkunst hij iets meer hoopt te doen.’ - In het eerste stuk bezingt hij de Tempelwijding, namelijk de eerste; een onderwerp, voor de Poëzij zeer geschikt: niet de geheele plegtigheid, die nogtans in hare groote trekken heerlijke dichtstof zou hebben opgeleverd, stelt hij voor; maar hij bepaalt zich meest tot het gebed van salomo, welks verkorte voorstelling wel op zichzelve niet verwerpelijk is, maar bij welke verkleinde kopij vele schoone en naïve trekken van het origineel zijn verloren gegaan; gelijk Rec. gelooft, dat de Dichter, bij aandachtige vergelijking met het verhaal, 1 Kon. VIII, zelf gevoelen zal, zonder dat het

{==530==} {>>pagina-aanduiding<<}
noodig zal zijn dit hier nader aan te wijzen. (In de regels, waar tot ‘der vervlogen eeuwen tal’ gezegd wordt:

‘Doe 't heerlijk licht van d' ouden tijd ontdekken; 
Omtrek, waar 't oog ook op uw gruwlen staart, 
Met smook en bloed des ong'loofs zonder vlekken.’ 


schijnt in de twee laatste, behalve de vreemde zamentrekking van ong'loofs, eene fout ingeslopen te zijn: ten minste zoo als zij hier staan, weet Rec. er geen goeden zin uit op te maken (*).) - Israëls Lofzang, bij de terugkomst uit Babel, is wel niet bijzonder oorspronkelijk, en bezingt de bedoelde gebeurtenis in algemeene en dikwijls gebruikte dichterlijke bewoordingen, maar laat zich toch over 't geheel met genoegen lezen. (In de woorden: ‘Laat ons hupplen, laat ons knielen,’ schijnt ons eene niet genoeg gepaste, en tegen de bedoeling des Dichters kluchtige vereeniging van zinnelijke handeling te zijn. - Waar ‘de zon,’ als zij ‘na 't buldren van den donder de aard bestraalt,’ genoemd wordt ‘een pas geboren wonder, dat stervend smeekte, en hulp vroeg van omhoog’ moge het beeld misschien eenige nieuwheid hebben; maar helderheid schijnt het ons zeer te missen, want wat is een stervend smeekend wonder, en dat gezegd wordt pas geboren te zijn?) - Ter beoordeeling van het dichtstukje Nehemia zij het Rec. vergund, alleen deze algemeene aanmerking te maken, dat de Dichter zich niet op het regte standpunt schijnt geplaatst te hebben, om 's Mans verdiensten goed te waarderen: eene gezette lezing van diens gedenk- of verdedigingsschrift, bij het licht eener goede uitlegging, zou hem getoond hebben, dat deszelfs taak niet bestond in het herstellen van Tempel en Eerdienst, maar alleen in het herbouwen van de Stad, en het handhaven der Wetten en der openbare veiligheid; dat hij zich ook geenszins doet voorkomen als Godsgezant, maar alleen als Perzisch Landvoogd, die als
zoodanig heilzame maatregels nam voor het burgerlijk welzijn van zijn volk. - Het laatste stuk, Jeruzalems verwoesting, namelijk de tweede, bevat ook een onderwerp, dat, mits men het wél in zijne magt hebbe, voor de Poëzij wel geschikt is. In het eerste gedeelte vinden wij de uitdrukking

{==531==} {>>pagina-aanduiding<<}
hier en daar minder gelukkig in naauwkeurigheid of duidelijkheid; b.v. dat aan Israël ‘de heerschappij door het zwaard gegeven was;’ (Israël was tot geen veroverend en albeheerschend volk bestemd.) dat ‘het Heidendom de oogen hield van alle volken;’ (?) dat ‘de majesteit van Horebs kruin aan Israëls hoofd ten (ter) kroon geschonken werd;’ dat ‘de scheut uit Judas stam door 't bloed der dienaars van het licht gevoed’ werd. Maar in het laatste gedeelte, waarin eigenlijk de ramp zelve beschreven wordt, schijnt de Dichter ons nog het best geslaagd te zijn; en de onverwachte spraakwending, waarmede het eindigt, en die wij ten slotte willen mededeelen, heeft iets treffends:

‘Treur, eedle Titus! treur, gij voelt u 't hart verscheuren; 
Uw droefheid is hier grootsch. Gods heilige Englen treuren. 
Treurt, Jood en Heiden, treurt! buigt u eerbiedig neêr! 
De dag des Heeren kwam - Gods Tempel is niet meer.’ 




Hendrik Melchthal, of Beschaving en Burgerzin. Door W.L.M. de Wette. II Deelen. Naar het Hoogduitsch. Te Groningen, bij W. van Boekeren. In gr. 8vo. Te zamen 572 bl. f 4-80.

De vertaling van dit werk is niet vrij van Germanismen, b.v. geestig (dat in onze taal vernuftig beteekent) voor geistig, d.i. geestelijk, in geestelijk leven, geestelijke gezindheden enz., waarvoor hier altijd geestig leven, geestige gezindheden staat. Bl. 126 van het tweede deel is de volzin, beginnende: Doch weldra hadden de vijanden versterking gekregen, onverstaanbaar, door dat een weinig verder hadden vergeten is. Voorts staat er overal de berg Anacynthos voor Aracynthos. Dan genoeg van deze onnauwkeurigheden, waarop wij niet eens zouden gelet hebben, indien de belangrijkheid van het werk ons niet alle keurigheid in de vertolking had doen wenschen.
Wij noemen dit werk belangrijk: want de diepdenkende de wette heeft het geschreven, met oogmerk, om zijne begrippen omtrent beschaving en burgerzin, in den uitlokkenden vorm van een' Roman, aan het leesgraag, doch van afgetrokkene overpeinzing afkeerig, publiek bevattelijk en onderhoudend mede te deelen. Vrij wel is de Schrijver in

{==532==} {>>pagina-aanduiding<<}
dat oogmerk geslaagd, maar nog beter zou hij zijn doel hebben bereikt, indien hij op sommige plaatsen wat minder diep, op andere wat minder hoogdravend geweest ware. 's Mans grondstellingen eens daargelaten, moet men erkennen, dat voltaire beter manier had van wijsgeerige Romans te schrijven: de lezer behoeft er zich nergens bij suf te denken, en dat willen de Romanlezers niet; en daarom zullen de meesten de wijsgeerige bladzijden in den Hendrik Melchthal overslaan. Bovendien zal het ter neder gestelde in het eerste deel, bl. 286 tot 291, niet weinig ergernis geven, en zegt of te veel of te weinig; het is plooijen en draaijen. Ook zouden wij niet gaarne, gelijk de Schrijver, de wijsbegeerte van schelling, wat de zedelijke strekking betreft, boven die van kant stellen. Men zie hierover eens borger, de Mysticismo! Maar dat mysticismus vindt nog al voorspraak bij den Heer de wette, echter alleen als tegengift voor eene, het redegeloof verzakende, ligtzinnigheid. Er is veel, waarover wij onze gedachten hier nader zouden ontwikkelen; doch hoe zou dat te pas komen in de beoordeeling van een' Roman! Maar komt het dan ook in den Roman zelven wel te pas? Is het dáár de plaats, om te spreken over grammaticale en mythische schriftuurverklaring, over de idealiteit van tijd en ruimte, over kant en schelling? - Mag men dan geen' wijsgeerigen Roman schrijven? - O, ja wel! doch het zij meer practische dan theoretische wijsbegeerte. - Is dit dan ook hier niet het geval? - Dikwijls, maar niet altijd, en dan toch nog te ingewikkeld, te Duitsch. Dat Duitsche, dat overdrevene heerscht ook in de hier aangeprezene vereischten van
algemeene beschaving. Alle studiën, op welker beoefening aangedrongen wordt, zijn heilzaam; maar men moet zulk eene uitgebreide kennis niet van iedereen vorderen, dien men een beschaafd mensch noemen wil.... Doch dat wij hier eindigen met onze berispingen. Wij zouden vreezen van de lezing des werks iemand af te schrikken, en dat zoude ons spijten. Er is zoo veel loffelijks in dit boek; en wij zullen het thans eens van de goede zijde beschouwen.
De wijsgeerige Romans van voltaire zijn veelal koud. In een' Roman moet liefde de hoofdrol spelen. Zal deze geene louter zinnelijke neiging zijn, zullen de gevoelens van het hart haar veredelen en bezielen, dan moet zij sentimen-
{==533==} {>>pagina-aanduiding<<}
teel zijn; hare blikken moet zij ten hemel verheffen; zij moet henenreiken over dood en graf. De meer afbrekende dan opbouwende wijsbegeerte van voltaire kan nimmer aan de liefde dien kring van idéen geven, waar zij het liefste in omzweeft; haar de betooverende idealen niet voorspiegelen, die haar verrukken. Dit kan de Duitsche wijsbegeerte, en dit kan dan ook de wette.
Met hoe veel waarheid wordt de voortreffelijke Euphrosyne geschilderd! Eene vrouw, in den volsten zin des woords beschaafd, nog jeugdig, en teergevoelig van hart, geheel geschapen en gevormd om teeder en vurig te beminnen, is gehuwd aan den braven, maar niet fijnbeschaafden, en door zijn koel gedrag haar verwaarloozenden Adelbert, een man van veel meerdere jaren en koopman in zijne ziel. Het was haar behoefte, in denkbeeld en gevoel met den man harer keuze zamen te smelten; maar hij had geen hart, dat zich mede kon deelen, en geene gedachten, dan op het uitbreiden van zijnen handel. Melchthal, verloofd aan zeker Truitje, welke hij waarlijk beminde en door welke hij weder bemind werd, verschijnt aan Euphrosyne. Hij denkt, hij gevoelt als zij, en hare vriendschap wordt liefde, welke zij echter geheim houdt. Truitje sterft, en Melchthal beweent haar opregt. En wat is nu het streven der edele Euphrosyne? Getrouw aan hare pligten, zoekt zij slechts haren geliefden Melchthal met een voortreffelijk meisje gelukkig te maken. Deze is de romaneske en bewonderenswaardige Celestine. Bij nadere kennismaking verovert de hem reeds in stilte beminnende Celestine het hart van Melchthal, en geeft hem, vóór zijn vertrek naar Griekenland, op zijn ernstig aanzoek, de verzekering harer liefde. Nu opent zich een hemel voor den held der geschiedenis, dien hij nog nimmer aanschouwd noch genoten had: want zóó, als hij Celestine beminde, had hij Truitje niet bemind. Hij was nu geheel beschaafd; hij zou met het lieve, maar minder belangwekkende Truitje niet volkomen gelukkig zijn geweest; en schoon hij zich harer altijd met aandoening herinnert, gevoelt hij levendig, dat
Celestine alleen het meisje is, dat zijn hart kan bevredigen. Na zijnen terugkeer uit Griekenland, en de wegruiming der finantiéle hinderpalen, huwt hij haar ook, en Euphrosyne komt met haren gemaal zich bij hen in Zwitserland nederzetten, om de genoegens van het vriendschap-
{==534==} {>>pagina-aanduiding<<}
pelijk verkeer met hen te smaken. - Aandoenlijk vonden wij de beschrijving van Truitje's sterfbed; en het is door den Schrijver gelukkig gevonden, dat hij haar (die, ten gevolge van haar zielelijden door de lasteringen van Meijer tegen haren Hendrik, de tering gekregen had) zelve hem doet aanmanen, eene hem meer waardige gade eenmaal gelukkig te maken. Het eenvoudige, maar beminnelijke meisje verkrijgt hierdoor een verheven karakter, en het huwelijk van Melchthal met Celestine wordt voldoening aan den wensch der onvergetelijke overledene. Natuurlijk vinden wij het ook, dat de ligtzinnige Meijer, die Euphrosyne had willen verleiden, en, toen dit mislukt was, Melchtal bij Truitje beschuldigd had van de misdaad, waarop hij zelf had toegelegd, zoodra hij door berouw en wroeging werd aangerand, van een' vrijdenker in de slechte beteekenis van het woord, in een' dweeper veranderde. Die soort van lieden wordt hier almede naar waarheid geteekend, en men moet zeggen, dat de zoogenaamde fijnen in Zwitserland even onbruikbare en nietige wezens zijn als bij ons. Melchthal zelf wordt hier voorgesteld als een jongeling, gloeijende van geestdrift voor alwat hem goed, waar en schoon schijnt te wezen, en dus juist een man voor Celestine, een vriend voor Euphrosyne. Nadat hij in den vrijheidsstrijd der Grieken zich zoo goed onderscheiden had, als de omstandigheden toelieten, (hetwelk den Schrijver in de gelegenheid stelt, om aan zijne lezers
markos bozzaris en anderen te leeren kennen) wordt hij in zijn Zwitsersch vaderland een ijverig voorstander van alle wezenlijke verbetering. De staatkundige strekking van het boek is liberaal, zonder Jakobinisme. De overdrevene denkbeelden der studerende jongelingschap in Duitschland, gelijk die eenige jaren geleden de hoofden op hol bragten, worden dan ook gelaakt, en de held der geschiedenis laat er zich, bij zijne omzwervingen door Duitschland, niet door medeslepen. Daarentegen worden ook de Absolutisten krachtig afgezet en hunne drogredenen ontmaskerd. Kortom, de strekking van het werk is waarlijk tot bevordering van beschaving (schoon dáár te veel geleerdheid wordt bijgebragt) en van burgerzin, welke laatste hier inderdaad met juistheid wordt gekenschetst.



{==535==} {>>pagina-aanduiding<<}

Het Judasbeeld, en de bouwvallen van het Klooster. Twee Verhalen. Naar het Hoogduitsch van L. Kruse. Te Haarlem, bij de Erven F. Bohn. In gr. 8vo. 230 Bl. f 2-40.

Beide deze verhalen laten zich met eenige belangstelling, hier en daar zelfs met warme deelneming lezen; doch, daar er zulk een overvloed van vertaalde en onvertaalde romans bestaat, hadden zij zeer wel onvertaald kunnen blijven: want, schoon niet geheel van verdiensten ontbloot, bezitten zij niet dat voortreffelijke en van alle zijden aanbevelenswaardige, hetwelk wij vorderen mogen van elk werk, vooral van elken roman, aan welken men de eer der vertaling bewijzen wilde. Het Judasbeeld heeft eene tint van fatalisme, die ons mishaagt, en de zucht des zoons, om den moordenaar zijns vaders te vinden, ten einde zich te kunnen wreken, is gansch niet onberispelijk, schoon zij ons hier als iets loffelijks schijnt te worden voorgedragen. Ook het tweede verhaal, de bouwvallen van het Klooster, schoon het in 't algemeen ons beter dan het eerste beviel, is geheel van dien mystieken geest doortrokken, en vervuld van al dat geheimzinnige en orakelachtige, dat tegenwoordig in de schriften van vele Duitschers doorstraalt. Denkelijk zal ook dit boek talrijke lezers en lezeressen vinden; maar tot vorming van smaak, verstand en hart zal het weinig bijbrengen. Intusschen transeat cum caeteris! Met uitzondering van eenige weinige uitmuntende werken, kan men omtrent romans tot regel aannemen, dat zij vrij algemeen, doch slechts eenmaal worden gelezen, en daarna vergeten. Dit zal ook hier wel het geval zijn.


Bertram en Raton, of de kunst van zamenzweren. Tooneelspel in vijf Bedrijven. Naar 't Fransch van E. Scribe. Te 's Gravenhage, bij G. Vervloet. 1834. In kl. 8vo. 212 Bl. f 1-80.

Eere wien eere toekomt! Hoe gezind wij zijn, om oorspronkelijk Nederlandsche geschriften met meerdere toegevendheid, en vertalingen met gestrengheid te behandelen, omdat alleen hetgeen voortreffelijk is behoorde te worden overgezet, en daarentegen de pogingen van jeugdige en be-
{==536==} {>>pagina-aanduiding<<}
scheidene Schrijvers moeten worden aangemoedigd; zoo mogen wij rondborstig verklaren, in langen tijd geen Tooneelspel te hebben gelezen, dat ons zoo beviel, als deze Bertram en Raton. Het eenige, dat men er welligt tegen zou kunnen inbrengen, is, dat het stuk wat al te lang is; men moet dus, bij de vertooning, op geen nastukje rekenen, hetgeen echter te gemakkelijker kan worden gemist, daar de ontknooping gelukkig en zelfs vervrolijkend is. Te Parijs moet dat Tooneelspel ongemeen bevallen hebben, daar men in Bertram van Rantzan (die zich met geene zamenzweringen inlaat, voor zoo ver hij daardoor gevaar zou loopen; terwijl hij toch, door alles te weten en onmerkbaar te leiden, de hoofdaanlegger van alles is, hetwelk ook op zijn voordeel bijna alleen uitkomt) aan de eene zijde lodewijk philips zal vinden afgeteekend, die in stilte den val van den oudsten tak der bourbons schijnt te hebben voorbereid, zonder zich in eigenlijke zamenzwering te mengen, of zich, alvorens het tijd voor hem was, aan het hoofd van den opstand te stellen, en aan de andere zijde den listigen en ondoorgrondelijken talleyrand de périgord. Hoe kunstig wordt alles aangeleid, om eene hof-intrigue tot eene volkszaak te maken! Hoe is Raton Burkenstaf het beeld van den eerzuchtigen omwentelingzoeker uit de menigte, dien men aan het hoofd stelt als er gevaar is, dien men tot speelbal zijner oogmerken neemt, en ter zijde schuift, als hij heeft uitgediend! Hoe natuurlijk is Martha geschilderd! Ook de karakters der verliefden Eric en
Christina zijn goed geteekend. In den winkelknecht Jan zien wij den oproerkraaijer uit de heffe des volks. De Minister van Oorlog, Falkensfield, heeft wel iets van zijn' kort geleden ontslagenen ambtgenoot soult. Koller is een van die eigenbatige, kleingeestige en wankelende karakters, die zonder boosaardig opzet de verraders van alle partijen worden, maar toch somwijlen fortuin maken, als een man van bekwaamheid het noodig oordeelt hen te bevorderen, om zich in een bijzonder geval als werktuigen van hen te bedienen. De gewone hoveling is aardig geschetst in Frederik van Goelher, neef van den Minister van het Zeewezen. Kortom, dit Tooneelspel is even leerzaam als onderhoudend; niet zoo zeer omdat het lessen van deugd en goede zeden zou geven, maar vooral omdat het publiek er uit ziet, hoe de gezeten burger en de nijvere ambachtsman, wanneer zij zich met staatzaken bemoeijen, meestal het werktuig en de speelbal worden van achter het scherm zittende leiders van den opstand of van het oproer. - Wij hopen, dat de schrijfen drukfeilen door de Tooneelspelers, bij de vertooning, zullen verholpen worden, vooral het ellendige niemendal, hetwelk wij ergens vonden voor niet met al, niets van al of niets.

Boekbesch No. XI, bl. 491, reg. 12, moet vóór Rec. een haakje staan.



{==537==} {>>pagina-aanduiding<<}

Boekbeschouwing.

De Leer van Gods Voorzienigheid, overeenkomstig de uitspraken der Rede, Geschiedenis en Ervaring ontwikkeld en ter bemoediging voorgesteld, voor beschaafde Vrienden des Christendoms. Uit het Hoogduitsch, door J. Paré, Theol. Doct., Predikant te Didam. Te Arnhem, bij I.A. Nijhoff. In gr. 8vo. VIII en 310 bl. f 3 - :

Dit onderwerp, hoe dikwijls en op hoe verschillende wijze ook behandeld, blijft steeds hoogst belangrijk. Een welgevestigd en werkzaam vertrouwen op het Goddelijk wereldbestuur heeft, in alle omstandigheden des levens, den weldadigsten invloed op onze gemoedsrust en Christelijke veredeling. Al weet men dan eigenlijk niets nieuws te zeggen, en al blijft er menig verschijnsel, dat menschelijk begrip te boven gaat, herinnering van bekende waarheden heeft ook hare nuttigheid. Dezelfde zaken kunnen uit verschillende oogpunten beschouwd worden. Dit wekt telkens des te meer en des te levendiger belangstelling; terwijl men, onder de menigvuldige wederwaardigheden, moeiten en bezwaren, waaraan het leven op aarde gedurig is blootgesteld, bevrediging voor eene diep gevoelde behoefte zoekt en vindt.
Het werk, dat, uit het Hoogduitsch vertaald, door den Weleerw. paré wordt aangeboden, is niet geschreven voor eigenlijke Geleerden, maar juist hierdoor te beter geschikt, om in het algemeen als een nuttig leesboek te dienen voor eenigzins beschaafde lezers, die meer voedsel voor den geest verlangen, dan de alledaagsche lektuur van nieuwspapieren of romans kan verschaffen. De opgave van den belangrijken inhoud doet zien, wat hier wordt gevonden. Het heeft eenentwintig Afdeelingen. Ofschoon de titel slechts de Leer van Gods Voorzienig-
{==538==} {>>pagina-aanduiding<<}
heid overeenkomstig de uitspraken van Rede, Geschiedenis en Ervaring belooft, ontwaart men toch het geheele werk door, dat de Schrijver het Evangelie hoog waardeert, dewijl bij alle zijne redeneringen Christelijke begrippen tot grondslag liggen. Met een enkel woord had echter wel aangemerkt mogen worden, dat wijsgeerte, zonder het hoogere licht der Openbaring, nooit tot zoo volkomene kennis van het Goddelijk wereldbestuur heeft kunnen komen. Het valt niet te ontkennen, dat in sommige voortbrengselen der hedendaagsche letterkunde, vooral in tooneelstukken en romans, de woorden toeval en onverbiddelijk noodlot te dikwijls voorkomen op eene zoodanige wijze, als men van Heidensche Schrijvers zou kunnen verwachten; doch waar is het ook, dat verkeerde voorstelling, overdrijving, of gebrek aan behoorlijke onderscheiding, bij het behandelen van de leer der Voorzienigheid, aanleiding heeft gegeven tot miskenning, tot twijfelingen, ja ook tot geheele verwerping. Na het gewigt van het onderwerp aangeduid te hebben, bepaalt de Schrijver zich dus te regt, in de eerste plaats, tot het onderzoek, wat wij te verstaan hebben door de Goddelijke Voorzienigheid. Allezins gepast is de aanmerking, dat wij, uit hoofde der beperktheid van onze kennis, niet alles doorzien kunnen. Ook bij geringe
verstandelijke ontwikkeling gevoelt de mensch zijne afhankelijkheid, en heeft eenig besef van een hooger wereldbestuur, dat dagelijks op veelvuldige wijze zich openbaart. Bij verder nadenken blijkt op de meest overtuigende wijze, dat Hij, die alles deed worden, ook steeds alles in wezen en werking doet blijven, of dat, gelijk hier de omschrijving wordt gegeven, de Goddelijke Voorzienigheid die werkzaamheid van den Goddelijken wil is, die de wereld in stand houdt, en door de gedurige afwisselingen, die op dezelve plaats hebben, het doel verwezenlijkt, waartoe zij werd geschapen. Gewoonlijk beschouwt men de Voorzienigheid als onderhoudende en besturende; de Schrijver doet dit ook, doch maakt de zeer juiste aanmerking, dat deze verdeeling zelve intusschen reeds bewijs is van

{==539==} {>>pagina-aanduiding<<}
het beperkte en gebrekkige onzer menschelijkt bevatting, daar beide (onderhouding en bestuur der wereld) ten naauwste verwant zijn en in elkander vloeijen. Niet alleen de algemeene geschiedenis des menschdoms getuigt van Gods leidingen; ook de engere kringen des levens, dus leest men bl. 26, kunnen wij van dit godsdienstig standpunt overzien. Intusschen wordt zulks hier moeijelijker, naar mate de stof meer beperkt en afgebroken is; en altijd kan alleen de mensch zelf, die naauwkeurig den gang zijns levens heeft overzien, het wagen, het schijnbaar verwarde in zijne lotgevallen te ontwikkelen en de wenken der Voorzienigheid op te sporen. Evenwel laat ons gerust de hoop op een in allen deele volledig inzigt laten varen; zoo verre brengt het geene menschelijke wijsheid. Raadsels blijven ons over, wanneer wij de lotgevallen, die ons treffen, in derzelver zamenhang overzien; raadsels, waarin wij geen bepaald doel, geene wijze, Goddelijke leiding kunnen ontdekken. Deze zijn de donkere plaatsen onzes levens, waarin ons ootmoedig zwijgen en diepe eerbied voor de wegen van den hoogverhevenen Bestuurder der wereld betamen. Juist daarom is eene zoogenaamde Theodicee, of regtvaardiging van God in zijn bestuur over de wereld, voor ons ten eenemale onmogelijk, en ieder ziet ligtelijk de klip, waarop zij schipbreuk moet lijden.
Uit het bijgebragte blijkt reeds genoeg, in hoedanigen geest dit boek is geschreven. Eene heldere en onbekrompene denkwijze straalt overal door. De Schrijver heeft zijn onderwerp met veel vlijt behandeld en menige zeer gepaste aanmerking gemaakt. Twijfelingen worden opgelost en tegenbedenkingen beantwoord. Of hij echter de door hemzelven aangeduide klip wel altijd genoeg heeft vermeden, is eene andere vraag. Ingenomenheid met eene zaak geeft ligt aanleiding, dat weleens minder klemmende bewijzen aangevoerd worden. Wanneer men op de geschiedenis der menschheid in het algemeen ziet, zijn de sporen van een hoog wereldbe-
{==540==} {>>pagina-aanduiding<<}
stuur kennelijk genoeg voor den opmerkzamen; maat wil men nu ook in bijzonderheden de gangen der Goddelijke Voorzienigheid aanwijzen, zoo blijkt terstond het gebrekkige der menschelijke kennis. Om bewijzen voor een hooger Goddelijk bestuur over de volken te vinden, beschouwt de Schrijver eerst de Babyloniërs en Assyriërs. Van dezelve zegt hij: ‘Onder drukkende dwingelandij en onder den invloed van grof zinnelijke Godsdiensten leerden de kinderen van dien grijzen voortijd de voortbrengselen der aarde zich ten nutte maken en bearbeiden, en legden de eerste grondslagen van het gebouw der wetenschappen en kunsten, dat zich eerst na duizenden van jaren trotsch en heerlijk zoude verheffen. De middelen tot beschaving dier volken waren juist geëvenredigd naar hunne bekwaamheden, en gedurende de eeuwen, waarin zij bloeiden, stegen zij allengs tot den hoogsten trap, dien zij konden bereiken. Maar de beschermgeest der menschheid kent geenen stilstand. Het woeste geweld, dat die oorspronkelijke Staten had voortgebragt, vernietigde ze ook weder, opdat allengskens hoogere denkbeelden zich zouden uitbreiden en ontwikkelen.’ Doch, hoe vele eeuwen waren reeds verloopen sedert het ontstaan des menschelijken geslachts! Moet men, Gods Voorzienigheid
uit de geschiedenis der menschheid willende bewijzen, niet hooger opklimmen, dan tot de vestiging der Koningrijken van Babylon en Assyrië? Die vroegere tijdperken behooren immers mede tot den omvang van het Goddelijk wereldbestuur. Bij gebrek aan berigten weten wij, wel is waar, weinig van dezelve; wij mogen echter onderstellen, dat Goddelijke Voorzienigheid toen evenzeer werkzaam was, als in volgende eeuwen. Schijnt het bij oppervlakkige beschouwing hiermede bezwaarlijk overeen te brengen, dat, na den Zondvloed, de kundigheden, door noach uit een vroeger tijdperk overgebragt, grootendeels verloren gingen, terwijl bijgeloof en afgodendienst bijkans algemeen werden onder de nakomelingschap en met verregaand zedebederf gepaard gingen, -
{==541==} {>>pagina-aanduiding<<}
men moet nogtans Gods wijsheid ook in dezen gang der menschelijke zaken eerbiedigen, en zal bij verder nadenken zich niet geheel teleurgesteld vinden. De wenk, door paulus, Rom. I:28, gegeven, dient ter aanwijzing van het regte oogpunt; en dan vooral hebben die redeneringen kracht en klem, waardoor de Schrijver uit de geschiedenis der oude volken het bestuur der Goddelijke Voorzienigheid tracht te bewijzen. Intusschen is het eenigzins gewaagd, zoo stellig, als bl. 83 geschiedt, te zeggen, dat wij, de Egyptenaren beschouwende, niet wel anders kunnen, dan, in den geheelen gang der beschaving van dit volk, de planmatige volvoering van één Goddelijk hoofddoel erkennen. Welk hoofddoel dit was, wordt niet te kennen gegeven. De Schrijver drukt zich voorts, bl. 104, aldus uit: Verander slechts het geringste in de voorname gebeurtenissen, die met de kindschheid des Christendoms in eenige betrekking stonden; en de vraag ontstaat, of wij thans wel een Christendom
zouden hebben. Wat had kunnen of zullen gebeuren bij veranderde omstandigheden, is voor ons onmogelijk te gissen; genoeg zij het ons derhalve, Gods wijsheid in het werkelijk gebeurde op te merken. De Schrijver schijnt, bl. 106, de spoedige verbastering der reine leer van jezus, onbijbelsche menschenleeringen, eene in louter uitwendige plegtigheden bestaande Godsvereering, kortom de Hierarchij te willen verdedigen op grond, dat, wanneer het Christendom onder de woeste Germaansche volken vruchten zoude voortbrengen en invloed op hen hebben, het juist in die zinnelijke gedaante zich moest vertoonen; doch welke kracht van bewijs is daarin te vinden? Men kan immers geenszins bepalen, hoedanig de uitwerking zou geweest zijn, wanneer de belijders niet zoo verre van de oorspronkelijke eenvoudigheid des geloofs waren afgeweken. Van achteren blijkt wel, dat die zinnelijke vormen veel bekoorlijks voor ruwe volken hadden; doch men gaat te verre, wanneer men op de noodzakelijkheid daarvan zoo zeer drukt. Want

{==542==} {>>pagina-aanduiding<<}
al had dan ook de prediking der eigenlijke leer van jezus in den beginne minder bijval gevonden, misschien ware de aanwinst van weinige waardige belijders heilzamer in de gevolgen geweest, dan de spoedjge algemeene invoering van een verbasterd of zoogenaamd Christendom. Hetzelfde kan men zeggen van de stelling (bl. 141), dat de Koran van mohammed in de handen der Voorzienigheid het werktuig werd, om allengs de hem aanhangende volken tot eenen middelbaren trap van beschaving op te voeren, hen van de afgoderij af te trekken en hun heilzame zedelijke voorschriften in te prenten. Immers blinde gehechtheid aan den Koran belemmert de vorderingen van den menschelijken geest en is een bijkans onoverkomelijk beletsel voor hoogere volmaking. Gewaagd en voor misduiding vatbaar is, bl. 149 en volg., de stelling: De Voorzienigheid oordeelt de volken als volken reeds hier beneden; geen volk is nog het heilige gerigt van God ontgaan. De Schrijver drukt zich omtrent den dag, waarop bepaald werd, dat Carthago uit de reeks der onafhankelijke volken zou worden uitgedelgd, zoo stellig uit, alsof hij zelf mede in den Raad had gezeten, om de volken der aarde te rigten. Hij gaat te verre, wanneer hij telkens als met den vinger meent te kunnen aanwijzen, welke volksrampen de bepaalde straffen voor volksmisdaden of volksverkeerdheden waren. Te beperkt is het menschelijk verstand, om hier in bijzonderheden in te dringen. Juist deze overdrijving gaf weleens aanleiding tot eene niet geheel ongegronde tegenspraak. Dus zijn er ook vele uitzonderingen op datgene, wat de Schrijver, ten opzigte van bijzondere personen, als regel opgeeft, namelijk, dat, onder het Goddelijk wereldbestuur, ieder hier op aarde allengs op die
plaats geraakt, waarop hij, bij de vermogens, die hij bezit, aan de burgerlijke maatschappij, waartoe hij behoort, de meeste en nuttigste diensten kan bewijzen. De geopperde tegenbedenkingen hadden beter beantwoord kunnen worden. Zeer juist is weder de volgende aan-
{==543==} {>>pagina-aanduiding<<}
merking: God doorvlecht den gang der lotgevallen van elken mensch met eene doorloopende reeks van welberekende leidingen en schikkingen, om hem door dezelve tot bereiking van godsdienstige en zedelijke volkomenheid te brengen. Doch te onbepaald drukt de Schrijver zich uit, waar hij betuigt: Laat het aangename niet meer afgewisseld worden door het onaangename - laat de smart uit de menschelijke zamenleving (uit het menschelijk leven) verdwijnen, en er zal ook geen vreugdegevoel meer bestaan. Eene eeuwige lente zoude niets bekoorlijks hebben. Zoo beweert hij ook, maar zonder genoegzamen grond, dat meestal zulke kinderen vroeg weezen worden, die buiten het opzigt hunner ouders het gelukkigst en best gedijen onder de handen van vreemde opvoeders.
Rec., die over dit werk in het algemeen zeer gunstig oordeelt, meende echter eenige onnauwkeurigheden niet onopgemerkt te moeten laten. Bij de behandeling van zoodanig onderwerp is er veel aan juistheid van uitdrukking gelegen. De Schrijver volgt eene zeer gewone manier van spreken, wanneer hij zegt: De Voorzienigheid weet, de Voorzienigheid doet, met de Voorzienigheid twisten enz.; Rec. zou evenwel liever het woord God gebruiken.
De vertaling is over het geheel vloeijend en vrij zuiver. Slechts weinige fouten worden in dezelve gevonden, als bl. 35 en 128 het stof, in plaats van de stof; bl. 129 staat ballen, en luchtbollen worden bedoeld. Even daardoor is een Germanismus; wij zeggen juist daardoor. Het onderscheid, dat bl. 222 en 223 tusschen gelukzaligheid en geluk wordt gemaakt, komt niet overeen met ons gewone spraakgebruik. Onjuist is verder de uitdrukking: weezenstand. De weezen maken geen' stand in de maatschappij of wereld uit. Enkele gezegden of toespelingen zullen misschien niet even duidelijk zijn voor alle lezers, b.v.: het bed van procrustes, tantalus - kwalen, draad eener

{==544==} {>>pagina-aanduiding<<}
ariadne enz. Ook kan Rec. het woord ondeelig, ofschoon het weleens meer gebruikt wordt, niet goedkeuren. Ondeelige mensch is eene te letterlijke vertaling van het uitheemsche individu. Hier en daar, vooral in het gebruik van beelden, bemerkt men sporen van Duitsch taaleigen. Doch dit zijn kleinigheden, die de eigenlijke waarde des werks niet verminderen.
Rec. deelt, tot proeve, nog het volgende mede: ‘Men behoeft ongetwijfeld eene zekere opmerkzaamheid op zichzelven, op zijn inwendig leven, op de afwisselende gesteldheid zijns gemoeds en op de beweegredenen zijner daden, om de leidingen Gods, in zoo verre zij verbetering en veredeling van ons karakter ten doel hebben, als zoodanig te erkennen. Veel ontgaat hier de oplettendheid ook van hem, die met de meeste naauwkeurigheid zichzelven gadeslaat, en vele wenken der Voorzienigheid blijven dikwijls ongebruikt, omdat de drang van tijdelijke bezigheden, omdat zorgen en wereldsche belangen te hevige kracht uitoefenen, om ons vrij en onpartijdig te doen oordeelen. Waar nu aldus de inwendige mensch aan den uitwendigen wordt opgeofferd, waar alles, zinnen, pogingen, wenschen en uitzigten, alleen wereldsch genot en aardsche vreugde bedoelt, of waar elke edele, godvruchtige gedachte verzwolgen wordt door den vloed van nooit geëindigde beroepsbezigheden, en het aardsche aanspraak maakt op alle vermogens van verstand en hart, hoe kunnen daar die heilige roepstemmen uit den Hemel gehoord, hoe kunnen daar die vaderlijke leidingen Gods opgemerkt en begrepen worden? Altijd echter is het de schuld van den mensch, wanneer de openbaringen eener hoogere wijsheid hem hier ontgaan, waar zij zich aan elk opmerkzaam gemoed zoo zigtbaar vertoonen, wanneer elk kenteeken door hem ongemerkt wordt voorbijgezien, waaraan de hemelsche Opvoeder kan herkend worden.’



{==545==} {>>pagina-aanduiding<<}

Christelijke Morgen-overdenkingen } voor alle dagen des jaars.
Christelijke Avond-overdenkingen } voor alle dagen des jaars.
Door C.W. Spieker, Theol. Dr., Superintendent en eerste Predikant te Frankfort aan den Oder. II Deelen. Naar het Hoogduitsch. Te Haarlem, bij de Wed. A. Loosjes, Pz. 1833, 1834. In gr. 8vo. 365 en 428 bl. f 6-30.

Onder de stichtelijke schriften van deze soort, die zoo wel oorspronkelijk, als vertaald, in ons Land uitgekomen zijn, verdient eene vereerende plaats toegewezen te worden aan dit werk van spieker, die als onderhoudend Schrijver voor de Jeugd reeds lang onder ons bekend is. Er heerscht in hetzelve, over het geheel genomen, een goede godsdienstige geest, een warm gevoel en een Christelijke toon. De Natuur, en de Goddelijke Woord-openbaring, vooral die des Evangelies; de mensch, van de zijde zijns harten en zijner daden, in zijne tegenwoordige en toekomstige bestemming, en het menschelijk leven, in zijne veelzijdige gedaanten beschouwd; dit zijn de hoofdonderwerpen, die de stof tot deze Overdenkingen opleveren. Somtijds staat er de eene of andere Bijbelplaats aan het hoofd, die van nabij of van verre aanleiding tot overdenking geeft: in de aanhaling van dezelve heeft de Vertaler doorgaans de overzetting van van der palm gevolgd. Bijzondere gelegenheden, zoo als de Jaargetijden, de Christelijke Feesten enz., zijn ook in acht genomen, om het godsdienstig gevoel op te wekken en te besturen. - De stijl is meestal duidelijk en niet onbevallig, en de vertaling goed bewerkt. De meeste stukjes zijn in proza, maar worden ook wel eens afgewisseld door poëzij: in plaats van deze laatste, die in het Hoogduitsch ook meest van elders ontleend, en waarvan sommige niet uitstekend waren, heeft de Vertaler verkozen, andere uit de Psalmen, vroegere Nederlandsche Zededichters, en de Ge-
{==546==} {>>pagina-aanduiding<<}
zangen, bij verschillende Christelijke Kerkgenootschappen gebruikelijk, over te nemen, en is bij de meeste niet ongelukkig in zijne keus geweest. Waarom hij evenwel niet ‘even vrij uit de werken van latere Dichters had mogen kiezen,’ begrijpt Rec. niet regt: hierdoor zou niet alleen ‘welligt menige verheven strophe opgenomen zijn,’ maar ook deze en gene dichtstukjes van minder allooi of van duistere uitdrukking, die
nu voorkomen, voor betere hebben kunnen verwisseld worden. Zoo zouden ook bij de veranderingen, die de Vertaler in het overgenomene hier en daar noodig gevonden heeft, voor min gepaste woorden, b.v. voor Goël, nu en dan van den Zaligmaker gebruikt, ligtelijk betere te geven geweest zijn: wat heeft men toch aan woorden en spreekwijzen, die onverstaanbaar of ongepast zijn, al noemt men ook nog zoo dierbaar, wat men in een heilig duister meent te zien?
Verre de meeste dezer Overdenkingen hebben een bepaald onderwerp: in eenige, vooral in die voor den avond, vindt men losse gedachten zonder zamenhang, hetwelk doorgaans minder nuttig is, omdat het de aandacht te zeer verdeelt en verstrooit. - De hier voorkomende stukjes zijn, wat den vorm aangaat, doorgaans, wat zij naar den titel moeten zijn, Overdenkingen, wel afgewisseld in bijzondere houding en rigting, nu eens stille beschouwing of bepeinzing, dan eens opmerking en redenering, hier toespraak tot God, daar alleenspraak met zichzelven; maar nooit worden het, waartoe men in sommige ascetische schriften wel eens vervalt, kleine preekjes, waarin de Schrijver zich verbeeldt als Predikant in een huisgezin te komen prediken, doch waarvan wij met een wijs Man uit de Oudheid zouden zeggen: ‘Alles heeft zijnen bestemden tijd.’ - Dat er in een werk van dezen aard wel eens herhalingen voorkomen, zal niemand verwonderen: zelfs heeft Rec. stukjes gevonden, waar niet alleen voor de derde of vierde maal dezelfde tekst aan het hoofd staat, maar ook enkele, die, gedeeltelijk althans, woordelijk

{==547==} {>>pagina-aanduiding<<}
dezelfde zijn. - Voorts hebben deze Overdenkingen doorgaans de goede eigenschap, dat zij kort zijn; in het eerste Deel door elkander niet langer, in het tweede iets langer dan ééne bladzijde: zij kunnen dus, bij korte tijdsgelegenheid, op zichzelve stichtelijk gelezen worden, maar behoeven ook, bij slechts een weinig meer ruimte van tijd, de eigenlijke Bijbellezing of andere godsdienstige lectuur niet te verdringen.
Voor het overige spreekt het van zelf, dat wij ons, bij een werk, als dit is, in geene breedvoerige opgave of bijzondere beoordeeling kunnen inlaten, en dat er in zulk eene menigte van stukjes wel eens zijn, op welke wij de eene of andere bedenking zouden kunnen maken. - Ééne algemeene aanmerking wil Rec. niet terughouden, namelijk dat dit werk hier en daar niet vrij is van een gebrek, ook in vroegere stichtelijke schriften, b.v. in die van lavater, ewald en anderen, maar al te dikwijls voorkomende; te weten, dat er van de aangehaalde Bijbelplaatsen somtijds zulk eene praktische aanwending gemaakt wordt, die met eene goede uitlegging niet bestaanbaar, en voor de goede praktijk des Christendoms niet zelden schadelijk is: hij bedoelt vooral zulke plaatsen, die, met voorbijzien van het locale, temporele en personele, zoo als zij daar luiden, als algemeen geldende uitspraken worden aangemerkt. Zoo is het b.v. met de bekende plaats, matth. XXVIII:20, die in het eerste Deel driemaal, en in het tweede nog eens ten grondslag gelegd wordt: zij komt daar steeds voor als eene persoonlijke belofte voor elken Christen, waarbij dan, gelijk ook door anderen zoo dikwijls geschiedt, het gansche bestuur over der Christenen zedelijkheid, lotbeschikking en gelukzaligheid als van God geheel op jezus christus wordt overgebragt: de zamenhang nogtans, waarin die woorden voorkomen, schijnt ons genoegzaam te toonen, dat zij zien op de voortdurende betrekking, die jezus christus houden zou op zijne Apostelen, en tevens de instandhouding der Christelijke Kerk aanduiden, die zij zouden stichten. - Een

{==548==} {>>pagina-aanduiding<<}
ander voorbeeld! D. I, bl. 73, 74, stelt de Schrijver aan het hoofd joan. XIV:17, en verstaat die woorden van den zedelijken invloed van Gods Geest op den mensch in het algemeen: maar een eenvoudig inzien van die plaats kan immers zelfs den ongeleerden Lezer leeren, dat jezus aldaar spreekt van de buitengewone gaven des Geestes, aan zijne Apostelen mede te deelen; en dat dus ook de woorden, vs. 12, niet aan ons kunnen vervuld worden, (gelijk spieker vervolgens zegt) maar, vergel. vs. 11, op de wonderwerken zien. - Bij de plaats, matth. V:6, die zoo wel op zichzelve, als door het gebruik van het woord geregtigheid, vs. 10 en 20, duidelijk toont, dat er begeerte naar ware deugd, en de bevrediging hiervan door het volkomen onderwijs des Zaligmakers, door bedoeld wordt; hierbij kon Rec. naauwelijks zijne oogen gelooven, toen hij zag, dat spieker, D. I, bl. 213, 214, er door schijnt te verstaan ‘de begeerte naar de verzoening met den Heiligen en Regtvaardigen door den eeuwigen Middelaar jezus christus,’ en als parallel aan te merken luc. I:53. Te meer verwonderde hij zich hierover, toen hij diezelfde plaats D. II, bl. 69, 70, weder aan het hoofd vond, met deze terstond hierop volgende woorden: ‘De wet der geregtigheid staat geschreven in ons hart, en wij gevoelen ons genoopt en gedrongen naar de hoogste volmaking te streven,’ en waar ook verder de ware zin der plaats doorschemerde. - Wil men nog een ander proefje, ziehier, wat D. II, bl. 266, woordelijk te lezen staat: ‘Zij (de naar Emmaus gaande vrienden van jezus) hadden hem verzocht, toen zij in het vlek gekomen waren: Blijf met ons, want het gaat naar den avond, en de dag is aan het dalen. (Lukas XXIV:23-32.) Zoo roep ik ook iederen avond, opdat mijne ziel vrede
vinde in den Heer. Zoo bid ik elken morgen, opdat de Heilige mij door het leven geleide’ enz. (!!) Waarlijk, bij zulk eene wankelbare uitlegging en wonderlijke toepassing kan men van den Bijbel alles maken; en bij

{==549==} {>>pagina-aanduiding<<}
zoodanig een Bijbelgebruik, of liever misbruik, waggelt men heen naar Mysticismus en Piëtismus. - Wij zouden meer voorbeelden van dien aard kunnen aanhalen; maar het gezegde moge genoeg zijn, om te doen zien, dat wij wel veel reden hebben, om het bewuste werk over het geheel tot godsdienstige stichting aan te prijzen, maar nogtans raden, met oordeel des onderscheids te lezen, en het heldere onderzoek des Bijbels zelv' niet na te laten.






De Circulaire van den 26 Julij 1832, bevattende eene Lijst van Geneesmiddelen tegen den Aziatischen Braakloop, uitgeschreven door de Provinciale Commissie van Geneeskundig Onderzoek en Toevoorzigt, residerende te Groningen, getoetst aan doelmatigheid, billijkheid en regt, door B. Eekma, Med. Doct., benevens handhaving der waarheid, tegen de beschuldiging van pligtverzuim, den Schrijver, wegens zijn protesteren tegen bovengenoemde Circulaire, gedaan door zijn H.E.G. den Heer Gouverneur van de Provincie Groningen. Te Winschoten, bij H.V. Huisingh. 1834. In gr. 8vo. XII en 102 bl. f : - 90.

Met opzet schreven wij dezen titel in zijn geheel af, omdat men daardoor in eens met de strekking van dit boeksken kan bekend worden. Wij deden dit te meer, omdat wij, dusdoende, niet zullen behoeven te treden in eene breedvoerige uiteenzetting van een geschil, bij hetwelk eigenlijk het grootste gedeelte van het Publiek weinig belang heeft, en welks beoordeeling nog minder aantrekkelijks heeft. Het valt toch zeer moeijelijk, in dergelijke gevallen een oordeel te vellen, waarmede alle partijen tevreden zijn: dewijl elke partij meent het regt aan hare zijde te hebben, keert altijd de eene of andere onvoldaan van de beoordeeling terug. Te regt zegt ook de Schrijver in de XVIde Afd. van zijn geschrift, begin-
{==550==} {>>pagina-aanduiding<<}
nende met het Motto: Pro captu lectoris habent sua fata libelli. Het oordeel over het in deze bladen verhandelde zal zeker verschillende zijn, naar het standpunt, waarop men zich plaatst, en naar het personeel karakter van ieder beoordeelaar. Intusschen er ligt toch eene daadzaak ten grond van het geschil, wier beoordeeling niet geheel van plaats en persoon afhankelijk is. Het is ons, in gevolge bl. 90, voorgekomen, dat deze zaak door den verdediger of verweerder niet geheel juist is opgevat. Wij (de verweerder vergeve het ons, indien wij niet op het regte standpunt staan) meenen te bespeuren, dat de Heer eekma telkens met elkander verwart de vrijheid van den Geneesheer en zekere onderwerping aan de wet, welke met regt kan gevorderd worden van elk, die, door er geneesmiddelen op na te houden, in de orde der medicijnbereiders tevens eene plaats inneemt. Als Geneesheer is de Heer eekma, al ware
hij ook geen vrije fries (bl. 93), toch vrij, geheel vrij, en alleen verantwoordelijk voor den oppersten Regter; maar, wanneer hij goedvindt er geneesmiddelen op na te houden, vervalt hij van zelf onder de verpligtingen, die te dezen de wet in het algemeen elk en een iegelijk voorschrijft, en, naar omstandigheden, gebiedend eischen moet. Deze legt waarlijk in ons goede land niemand het juk op, einfach zu gehorchen, nicht zu raisonniren, maar kan toch geen protest gedoogen, hetwelk niet tot bedenkingen zich bepaalt, maar dadelijk weigert te gehoorzamen. Wij houden ons verzekerd, dat de handelwijze van den Heer eekma, onder de gegevene omstandigheden, zelfs in die landen, waar de Liberaliteit het luidst wordt uitgekraaid, andere gevolgen voor die protesteerden naar zich zoude gesleept hebben.
Doch mengen wij ons niet verder in een geschil, hetwelk, had de Heer eekma er iets over willen zeggen, veel korter had kunnen afgedaan worden. Wat hebben toch palmerston en talleyrand met deze Circulaire gemeen (bl. 95)? om van vele an-
{==551==} {>>pagina-aanduiding<<}
dere uitweidingen niet te spreken, die, ofschoon zij waarheid bevatten, haar op eene verkeerde plaats en niet altijd even gepast voorstellen, waardoor de goede zaak meer nadeel lijdt, dan voordeel wordt aangebragt. Er komen zelfs hier en daar uitdrukkingen voor, welke, als hoogst ongepast, afkeuring zouden verdienen, indien men niet mogt vooronderstellen, dat zij den Schrijver onbedachtzaam ontvallen zijn, b.v. bl. 80; maar, hoe zulks dan overeen te brengen met bl. XII Voorberigt? ‘Wat is eene genoegzame hoeveelheid? Zoude men niet zeggen, dat de Commissie in den raad gods had gezeten en juist wist, met welke en hoe vele middelen men den Aziatischen braakloop moest aantasten’ enz.
Behalve het Voorberigt, XII bladzijden lang, waardoor men voor het grootste gedeelte reeds met de zaak bekend wordt gemaakt, zijn bl. 1-98 meest aan de behandeling der Circulaire gewijd en tegen de Prov. Geneesk. Commissie gerigt; terwijl van bl. 98 102 de waarheid tegen den Heer Gouverneur wordt gehandhaafd. De toetsing der Circulaire is in zestien § § verdeeld, prijkende elk met een Latijnsch opschrift. Vier, zoo in het Nederduitsch als Latijn, gaan het Voorberigt vooraf. Door aanhalingen uit oudere en nieuwere Dichters, door uitweidingen over geschiedenis, staatkunde enz. toont de Schrijver een man te zijn, ervaren in meerdere wetenschappen, dan die volstrekt tot zijn beroep noodig zijn. Van zichzelven zegt hij, een braaf, eerlijk en cordaat man te zijn. Ofschoon uit stijl en aanhalingen hier en daar blijkt, dat de Schrijver, gelijk hij zelf zegt, zich met de uitgave niet gehaast heeft, kan men evenwel niet merken, dat de tijd veel invloeds gehad heeft op de verzachting van al te scherpe uitdrukkingen; en wanneer de Schrijver vermoedt, dat iemand hier en daar nog wat scherps zal vinden, is het ons voorgekomen, dat dit hier en daar wel had mogen weggelaten worden. Het ware welligt beter geweest, dat de Schrijver alles

{==552==} {>>pagina-aanduiding<<}
aan den tijd overgelaten, en, zich eerst met de uitgaaf niet gehaast hebbende, haar later in het geheel niet bewerkstelligd had.





Geschied- en Letterkundig Mengelwerk, door Mr. J. Scheltema. Vden Deels 2de Stuk. Te Utrecht, bij J.G. van Terveen en Zoon. 1833. In gr. 8vo. 254 bl. f 2-20.

De bijdragen van den verdienstelijken Nestor onzer Geschied- en Oudheidkunde in dit stuk van het Mengelwerk zijn weder van zeer verschillenden aard. Wij kunnen niet zeggen, dat 's mans Aanspraak, als Voorzitter van het Utrechtsche Genootschap, in 1832, ons bijzonder voldaan heeft: zij bepaalt zich tot de loffelijke vermelding der in dat jaar overledene Leden des Genootschaps; en dan nog wordt van de Heeren busch en thomassena thuessink, maar vooral van den Generaal voet, als uitgemunt hebbende in zulke vakken van wetenschap, waarin de spreker een vreemdeling is, slechts kortelijk gewaagd. Omtrent westerbaen, als reeds door eene vroegere Lofrede van Do. swart bekend, bepaalt zich de spreker eenvoudig tot het kenmerken van deszelfs schrijfstijl in die werken, welke niet tot zijn hoofdberoep behoorden; en van koning, hoewel, even als westerbaen, zijn' bijzonderen vriend, zegt de Heer scheltema genoegzaam niets, maar bespaart dit voor eene breedvoerige Levensschets, te plaatsen voor het derde stuk van koning's Bijdragen. - Daarop volgt het berigt aangaande een oud Altaar, eenigzins naar een Hunebed gelijkende, in het Stichtsche dorp de Vuursche. Niet deze steenhoop zelf, die, kleiner dan de eigenlijke Hunebedden, slechts éénen deksteen heeft en ook elders voorkomt, maar de plaats alleen, waar dezelve gevonden wordt, de heîachtige streek in het Noorden van Utrecht bij Gooiland,

{==553==} {>>pagina-aanduiding<<}
waar men vroeger dergelijke altaren nimmer ontdekt heeft, maakt het zeldzame en merkwaardige uit. Het gesloten Boek, of de nieuwe Hollandsche munt, (1680) en het Iets over de namen onzer laagste geldspeciën, beteekenen niet veel; men kan met mededeelingen uit de oude doos wel eens te ver gaan. Alleen de afkomst van den Zeeuwschen duit van 1754, met de woorden: luctor et ementor, is nog al aardig. Des te belangrijker is het staatsstuk, ten bewijze der ongemeene werkzaamheid van den grooten, van den onvergelijkelijken johan de witt. Het is droevig, dat tegenwoordig verscheidene, zoo wel duisterlingen als valsche Liberalen, die robes-pierre en alwat Jakobijnsch is prijzen, (men heeft enkele zoodanigen in ons Vaderland) zich in een verbond der snoodheid vereenigen, om den grooten, den edelen, den onbaatzuchtigen Staatsman te verguizen, en zijnen moord door het gemeen te vergoelijken. Dat zij het hier geboekte lezen en - blozen, zoo zij nog kunnen! Onbegrijpelijk, bijna ongeloofelijk was de werkzaamheid van den Raadpensionaris. Gedurende de eerste vijftien jaren van zijne ambtsverrigtingen had hij, blijkens de Registers, bijna zoo veel gedaan als zijne voorgangers in zevenenzestig jaren, oldenbarneveldt daaronder begrepen! om nu nog niet eens van de bijzondere Commissiën, zoo in de Vergadering van Holland als in de Generaliteit waargenomen, en de briefwisseling met buitenlandsche Ministers te spreken, die aan de witt veel talrijker werkzaamheden verschaften, dan aan eenigen vroegeren Advocaat van Holland of Raadpensionaris. Nimmer rekende hij iets voor de buitengewone onkosten van briefport, vuur, licht, werkzaamheden aan
zijn huis, enz. voor den hem toegestanen Commis en vijf klerken. En wat genoot hij voor dit alles, gedurende de vijftien eerste jaren van zijn bestuur? Drieduizend gulden! De Man, die meer dan eens over het lot van Europa beschikte, trok drieduizend gulden! Dat de liberale schreeuwers om een' goedkoopen Regeringsvorm, in Engeland, Frankrijk en elders, welken het slechts om vette ambten

{==554==} {>>pagina-aanduiding<<}
voor zichzelve te doen is, - dat de tallooze ambtjagers en audiëntieloopers in ons land, die voor de matigste diensten, en somtijds voor halve sinecuren, eene gelijke jaarwedde als de witt verlangen en somtijds verkrijgen, zich schamen! Daarenboven had de witt, door zuinigheid en wettige reductie (tegen volle betaling der hoofdsom) der interessen van 's lands schuld van 5 op 4 ten honderd, den Staat van Holland jaarlijks elf tonnen gouds uitgespaard, behalve nog vele andere bezuinigingen. Bij het ontdekken van zoo vele verdiensten, wilden 's lands dankbare Vaderen den waardigen Man eene belooning van honderdduizend gulden geven. Slechts ééne stem kuipte daartegen bij de Dordsche Regering, en wierp het werk in duigen. Het was de stem van johan de witt! (Zie bl. 102.) Waarom rigt de dankbare nakomelingschap dezen cato zijner Eeuwe geen standbeeld op?
Een ander zeer belangrijk stuk is het Verhaal van den aanval der Franschen op Aardenburg in Junij 1672, eene der schoonste Episoden uit de Geschiedenis van dit voor altijd onvergetelijke jaar. Het is een echt verhaal dier overwinning, waarbij driehonderd wakkere burgers en soldaten negenduizend Franschen, die het slecht versterkte stadje (men had reeds ernstig aan eene geheele slechting der vestingwerken gedacht) kwamen aanvallen, niet alleen volkomen op de vlugt sloegen, maar zelfs zeshonderd-twintig man gevangen namen, waaronder een Luitenant-Kolonel en achtendertig mindere Officieren. De Schrijver des Mengelwerks heeft uit zijne aanteekeningen nog menige bijzonderheid gevoegd bij dit allezins authentieke verhaal. De Doopsgezinden te Aardenburg hadden, schoon het bloedvergieten tegen hunne godsdienstige denkwijze en belijdenis streed, echter, door het inwinnen van belangrijke berigten en het aanbrengen van verkwikkingen aan de strijders, zoo vele gewigtige diensten gedaan, dat de Regering hun daarvan openlijk een vereerend getuigenis gaf.
Na deze twee belangrijke onderwerpen, zoo naauw

{==555==} {>>pagina-aanduiding<<}
met den roem onzes Vaderlands in staat- en krijgskunde zamenhangende, ontvangen wij nu weder een aantal stukken, die ons van veel mindere gehalte toeschijnen, en waarvan wij rondborstig verklaren, dat sommige, naar ons inzien, wel ongedrukt hadden mogen blijven. Zoo vonden wij niets in het platte rijm: Olde Garrits Klage über dieser gegenwärtige Welt, in het Overijsselsch-Westfaalsche dialekt onzer Oostelijke grensbewoners. Wanneer zulke volksrijmpjes zich door niets anders dan door hunnen tongval aanbevelen, mogen dezelve wel wegblijven, even als de wonderlijke inval van zekeren Utrechtschen Edelman meysters inde zeventiende Eeuw, (wiens verdiensten de Heer scheltema veel te hoog opvijzelt) die den zonderlingen inval had, om eenen grooten keisteen op de markt te Amersfoord te plaatsen. Zoo iets was toch geen blijk van de bijzondere wijsheid onzer voorzaten! Meysters was in 't geheel een projectmaker: hij wilde Utrecht tot eene koopstad van den eersten rang, met eene haven aan de Zuiderzee, maken! Zeer nuttige aanmerkingen, daarentegen, geeft scheltema in zijne kritiek der misgeboorte, Guillaume de Nassau, drame historique (mensonger) et lyrique, par durand. Doch waarom in 't algemeen de behandeling der Geschiedenis in romantische tafereelen zoo scherp gehekeld, en met name de heerlijke Romans van den mensch- en geschiedkenner walter scott (dien de Schrijver, op eene waarlijk onbegrijpelijke wijze, william schott noemt) zoo laag gesteld moeten worden, begrijpen wij niet. Dit zijn toch aanvullingen der Geschiedenis, door de
schildering der zeden, gebruiken en denkwijze in de onderscheidene Eeuwen. - Bijdragen uit scheltema's Analecta Wittiana (wegens j. de witt) en verbeteringen in het stukje over de Namen der Geldspeciën besluiten het boek.
Het verwondert ons, bij eenen Letterkundige als scheltema taalfouten te vinden. Dus lezen wij tweemaal, (en dus niet als drukfout) bl. 16 en 21: ‘hij lag zich toe’ voor: hij leide zich toe. Op bl. 68,

{==556==} {>>pagina-aanduiding<<}
69 vinden wij de jaartallen 1658 en 1568, die blijkbaar beide 1668 moeten zijn. - Dat de geachte Schrijver met het oordeel des onderscheids deze over 't geheel hoogstbelangrijke verzameling moge voortzetten, is onze vurige wensch.





Zeden, Gewoonten en Huiselijk Leven der Noord-Amerikanen, door Mistriss Trollope beschreven, na een driejarig verblijf in de Vereenigde Staten: (gevolgd naar den vierden Engelschen Druk.) II Deelen. Te Haarlem, bij de Wed. A. Loosjes, Pz. 1833. In gr. 8vo. Te zamen VIII en 493 bl. f 4-80.


Verscheidenheden, Landen en Volkeren betreffende, getrokken uit de jongste en belangrijkste Reisbeschrijvingen, door J.G. Sommer, Hoogleeraar te Praag. II Deelen. Te Amsterdam, bij ten Brink en de Vries. 1833. In gr. 8vo. Te zamen 540 bl. f 5-60.

Veelal moeten wij, bij de aankondiging van vertalingen, aan onszelven vragen: waarom is aan die of dat werk de eer der vertaling bewezen, indien zoo iets nog eene eer kan gerekend worden in een land, waar bijna alles, wat elders in het licht verschijnt, dadelijk wordt overgezet, alsof het de bevrediging eener eerste behoefte gold! Doch bij de vermelding van deze werken van Mistriss trollope en Prof. sommer behoeven wij die vraag niet te doen; wij verheugen ons integendeel er over, dat onze Letterkunde door de vertolking van zulke geschriften verrijkt en versierd wordt; en inzonderheid het werk van Mistr. trollope schijnt ons uiterst belangrijk en leerzaam, vooral in de tegenwoordige tijdsomstandigheden. Hoe velen beschouwen de Vereenigde Staten van Noord-Amerika als het gelukkigste land op onzen aardbodem; deszelfs bewoners als het volk, dat allen anderen volken ten voorbeelde strekken moet! Maar men leze, wat hier, met blijkbare waarheidsliefde, wordt medegedeeld: en hoe veel men dan bij de Noord-Amerikanen zal aantreffen, dat toejuiching en navolging verdient; hoe gunstig men in sommige opzigten over de stad Washington, haar Kapitool en verdere hoofdgebouwen, over vele andere plaatsen en som-
{==557==} {>>pagina-aanduiding<<}
mige inrigtingen bij de Noord-Amerikanen moge oordeelen, in het algemeen zal men de burgers der Vereenigde Staten niet langer als een waarlijk beschaafd, als een beminnelijk en gelukkig, zelfs niet eens als een echt vrijheidlievend volk kunnen blijven beschouwen. Laat men al eens toestemmen, dat de Schrijfster, als eene Engelsche, niet geheel onpartijdig in hare oordeelvellingen is; de ontmoetingen, die zij ons zoo eenvoudig en ongekunsteld mededeelt, de waarnemingen, die zij gedurig deed en waarvan zij ons verslag geeft, kunnen niet verzonnen zijn. En is het dan wel eene
wenschelijke zaak, in een land te leven, waar de behoeftige te trotsch is, om zijnen dank te betuigen voor een geschenk, en daarom altijd slechts leenen wil, ten einde toch niet te moeten zeggen: ik bedank u, ofschoon hij leent met het voornemen van nimmer weder te geven? In een land, waar niemand voor geld u dienen wil, maar alleen behulpzaam wezen tot wederopzeggens toe, of tot zoo lang een fraai kleedingsstuk door de betaald wordende behulpzaamheid is overgewonnen? In een land, waar een vader boete moet betalen, indien hij zijn kind kastijdt, en dien ten gevolge een vader tot betaling dier boete veroordeeld werd, op de beschuldiging van zijn twaalfjarig zoontje, hetwelk bleek geslagen te zijn, omdat het gelogen had? In een land, waar, het Bestuur zich met geenerlei godsdienstige inrigting moeijende, de rondzwervende geestelijken van allerlei, bijna ontelbaar vele, gezindten leven van de geschenken der vrouwen, welke uitgesloten zijn van het gezellig verkeer, en geene andere uitspanning kennen, dan de dweepzuchtige godsdienstige vergaderingen, revivals genoemd? In een land..... Maar genoeg! Wij, Nederlanders, behoeven ten minste zoo min op het geluk, als op de vrijheid en gelijkheid der Noord-Amerikanen, jaloersch te zijn.
Ook het werk van den Hoogleeraar sommer levert eene onderhoudende en leerzame lectuur op. Het bestaat uit fragmenten van verschillende reis-, land- en plaatsbeschrijvingen. Onder anderen trok onze oplettendheid hetgeen wij vonden D. II, bl. 129, (Reis van den Bisschop heber door een gedeelte van Indië) omtrent den overgang van de helderder in de donkerder menschenkleuren: ‘De hier geborene Portugezen trouwen slechts onder elkander, of op zijn hoogst met Europeanen; evenwel zijn zij, gedurende hun verblijf van drie eeuwen in Indië, zoo zwart geworden als Kaffers.’ ‘Zeker vindt men bij den Neger nog an-
{==558==} {>>pagina-aanduiding<<}
dere eigenheden, die de Indiaan niet bezit, en van welke men ook bij de Portugesche Kolonisten geen spoor vindt.... Maar wanneer de hitte der zon op zichzelve de eene verandering voortbrengt, zoo kunnen immers andere eigenheden van het klimaat weder hare bijzondere veranderingen bewerken; en wanneer nu zulke eigenheden drie- of vierduizend jaren lang onafgebroken voortwerken, wie kan dan bepalen, waar de grenzen dezer werking zijn?’ Verder op bl. 137, uit dezelfde Reis, over den oorsprong der zoogenaamde Heidens, wier oude taal een tongval der Hindoestansche is, en die eigenlijk in Perzië, als omzwervende stammen, zouden te huis behooren, alwaar zij reeds vóór cyrus schijnen geleefd te hebben; zoodat, te oordeelen naar de opgave van zekeren Mohammedaan abdullah, Perzië, en geenszins Indië, het oorspronkelijke moederland van dat zwervende volk zijn zou. - Over het geheel hebben wij dan ook dit werk met genoegen gelezen, en durven het, even
als het eerst aangekondigde, ruimschoots aanbevelen; niets meer bejammerende, dan dat plaatsgebrek ons verbiedt, omtrent beide in verdere bijzonderheden te treden.


Redekunst voor Gymnasiën en eerstbeginnende Redenaars, door J. Püllenberg. Naar het Hoogduitsch. Te Leiden, bij S. en J. Luchtmans. In gr. 8vo. XII en 156 bl. f 1-50.

Recensent heeft dit boekje met belangstelling en genoegen gelezen. Het bevat wel niets nieuws; niets, dat men ook niet elders, en soms - wij moeten het erkennen - juister en vollediger behandeld vindt. Maar men kan toch den geleerden Schrijver, thans Hoogleeraar in de Wijsbegeerte te Paderborn, de verdienste niet ontzeggen, dat hij de voornaamste regelen der Redekunst in een beknopt bestek en eene geleidelijke orde heeft voorgedragen; terwijl bovendien zijn werkje, gelijk de Vertaler in de Voorrede te regt heeft aangemerkt, zich door dat praktische onderscheidt, 't welk in de meeste schriften over dit onderwerp wordt gemist. Alles wordt met voorbeelden opgehelderd, waardoor de gestelde regel dadelijk wordt toegepast en gestaafd.
Na de Inleiding, waarin eene juiste bepaling der Welsprekendheid voorkomt, § 1: ‘Welsprekendheid is de kunst om (door middel der Spraak) den wil van anderen te buigen

{==559==} {>>pagina-aanduiding<<}
of te leiden: de kunst van overreden; of ook: Welsprekendheid is de kunst om den wil van anderen door goede beweegredenen aan te sporen tot het streven naar een goed doel,’ wordt I. over de Vinding, II. over de Rangschikking, III. over de Gedachte - uitdrukking of den Stijl, en IV. over de Uitspraak en Gebaarmaking gehandeld. Het tweede deel, over de Rangschikking, komt ons voor met de meeste zorg bewerkt te zijn. Enkele zaken evenwel, als b.v. de Overgangen, § 26, III, een zoo belangrijk als moeijelijk punt, en het Slot, (Peroratio, Epilogus) § 27, zijn veel te kort en te oppervlakkig behandeld. Zoo had ook in het derde deel, onder anderen, over het gewigtig onderscheid tusschen poëtische en rhetorische figuren wel iets meer mogen gezegd worden, dan uit § 60 en de volgende kan worden opgemaakt, 't geen ons niet verder brengt dan de onbepaalde stelling op bl. 100: ‘Echter vergeet hij niet, (de Redenaar namelijk) dat hij geen Dichter is en de allerhoogste vlugt niet nemen mag.’ Doch wij onthouden ons van verdere aanmerkingen. - De kundige Vertaler, die zich onder de Voorrede bekend maakt met de initiale letters P.H.T. te T..., heeft zich van zijne taak loffelijk gekweten, en door de aanhalingen uit vaderlandsche Schrijvers, in de plaats der Hoogduitsche, die in het oorspronkelijke voorkomen, het boekje voor zijne landgenooten bruikbaarder gemaakt.


Zamenstel der Christelijke Zedekunde, door Dr. F.V. Reinhard. IXde Deel, bevattende de Bladwijzers over het geheele Werk. Te Deventer en Franeker, bij A.J. van den Sigtenhorst en G. IJpma. 1833. In gr. 8vo. XL en 320 bl. f 4 - :

Met dit Deel is nu het voortreffelijke werk van reinhard in onze taal geheel overgebragt, veel beter dan dit vroeger het geval is geweest.
‘Naar den wensch van den nu zaligen Schrijver,’ zoo berigt c.f. bartzsch in het Voorberigt bl. IV, ‘moesten er vier bladwijzers voor dit zijn werk gemaakt worden. A. Bladwijzer der voornaamste zaken. Deze moest, daar er reeds vóór ieder Deel een algemeen overzigt van den inhoud gegeven was,’ (In ons Hoogduitsch exemplaar

{==560==} {>>pagina-aanduiding<<}
ontbreekt dit in Vter Band, 1815.) ‘zoo gebijzonderd en volledig als maar mogelijk is gemaakt worden, opdat geen ontwikkeld denkbeeld of behandelde stof onaangeroerd bleef, en hetgeen tot ieder onderwerp behoort in het korte kon worden overzien. B. Bladwijzer van teksten, of eene, naar de orde der Bijbelboeken ingerigte, aanwijzing van plaatsen der H. Schrift, die of in het werk zelve of in de aanmerkingen zijn aangehaald. C. Bladwijzer van Bijbelplaatsen, die door den Schrijver in den tekst of in de aanmerkingen zijn opgehelderd. D. Letterkundige bladwijzer, of eene alphabetische opgaaf van oude en nieuwe Schrijvers en van derzelver werken, welke in de aanmerkingen zijn aangehaald. Hier kan men met één oogopslag overzien, bij wien der oude Schrijvers en in welke schriften van hen het meeste zedekundige onderrigt te vinden is, en zij, die deze schriften om de zedeleer wenschen te lezen, kunnen zich bij het kiezen van dezelve hiernaar rigten. Deze aanmerking geldt ook omtrent de nieuwere Schrijvers.’ - In de Hoogduitsche uitgaaf is dan ook aan dezen wensch van reinhard stiptelijk voldaan. De Nederduitsche Vertaler is hiervan eenigzins afgeweken. In de eerste plaats wordt hier medegedeeld Korte inhoud van het geheele werk, bl. III-XL. Ofschoon vóór ieder Deel deze inhoudsopgaaf stukswijze voorkomt, is de geheele opgaaf hier in geenen deele overbodig. Hierop volgt Letterkundig Register, bl. 1-132. Vervolgens Bladwijzer der voornaamste zaken, bl. 133-317. Eindelijk Lijst der opgehelderde Schriftuurplaatsen, bl. 318-320. Geheel overgeslagen is de Bladwijzer der aangehaalde teksten, die in de oorspronkelijke uitgaaf voorkomt, S. 247-326. Ofschoon de Eerw, molhuysen zekerlijk meent reden te hebben dit Register voorbij te gaan, gelooven wij toch, dat hij beter had gedaan, wanneer hij ook dat
stuk had medegedeeld. Het moge in uitlegkundige werken kunnen volstaan, de wezenlijk opgehelderde Bijbelplaatsen op te geven, het oogmerk van reinhard zelven en de aard van dit Zamenstel der Zedekunde schijnen ons toe, ook het hier voorbijgegane te eischen. Wij wenschen intusschen den Vertaler geluk met zijn welvolbragt werk, en hopen, dat de Uitgevers op den duur de vruchten plukken van de kosten, besteed aan een klassiek werk, dat niet spoedig door de handen en den boekhandel vliegt, maar blijvende waarde be-
{==561==} {>>pagina-aanduiding<<}
houden zal bij hen, voor wie reinhard hetzelve bestemd heeft, - bij hen namelijk, die diepere en geleerde kennis van de Moraal des Christendoms, van wege hunne roeping, zich moeten eigen maken, of uit eigene begeerte en neiging willen verschaffen.





Beknopte Schets der Algemeene Geschiedenis, van de schepping der wereld tot op onzen tijd. Door J. Kwantes. Te Amsterdam, bij J.C. van Kesteren. In kl. 8vo. 204 Bl. f : - 80.

De Heer kwantes heeft eene niet gemakkelijke taak op eene verdienstelijke wijze volbragt: want, inderdaad, de schets is beknopt, en het gegeven overzigt der algemeene Geschiedenis zoo volledig, als noodig is, om eerstbeginnende beoefenaars een kader in het hoofd te prenten, dat zij bij verder onderzoek telkens kunnen aanvullen en verrijken. Op eenige onnaauwkeurigheden en andere in het oog vallende feilen moeten wij echter den Schrijver opmerkzaam maken.
Inleiding, bl. VIII. Het eerste tijdvak ..... nagenoeg (lees ruim) zestien en eene halve eeuw.
Bl. 3 van het werk zelf wordt de Zondvloed gesteld op 2350 jaren vóór Christus; doch daar de Schrijver de geboorte van den Zaligmaker stelt in het jaar der wereld 4000, en de Zondvloed ten jare der wereld 1656 is voorgevallen, zoo zou dat zijn 2346 jaren vóór Christus.
Bl. 7, vergeleken met de Tijdrekenkundige Tafel bl. 13, plaatst de vestiging der Herdersvorsten in Egypte vóór Abraham. Daar zij omstreeks 300 jaren er geregeerd hebben, zouden zij dus nog in en na Jozef's tijd hebben geheerscht. Dit wederspreken de Bijbelsche berigten. Waarschijnlijker hebben zij, na Jozef's tijd, zich van het rijk van Memphis meester gemaakt, terwijl intusschen de Israëliten in de Delta woonden, en bij die verandering van Opperheeren niets verloren. Maar toen de Koningen van Thebe, in Opper-Egypte, de Herdersvorsten verjaagd en het rijk van Memphis met het hunne vereenigd hadden, gingen zij de Israëliten, uit haat tegen de herdersvolken in 't algemeen, onderdrukken. De Dynastie van Thebe was onbekend met de verdiensten van Jozef, en de Israëliten begonnen dus, na reeds bijna 400 jaren rust en geluk te hebben genoten, even als een

{==562==} {>>pagina-aanduiding<<}
overwonnen volk behandeld te worden. Na hunnen uittogt uit Egypte, werd de Kaste der Krijgslieden op de eilanden der Delta geplaatst.
Bl. 23. drie Curacen en drie Horacen; lees: drie Curiatiussen en drie Horatiussen.
Bl. 24 en 75. het eiland Rhodes, lees Rhodus.
Bl. 34. de Atheensche Veldheeren Pericles en Alcibiades. In den Peloponnesischen oorlog zijn Pericles als Staatsman en Alcibiades als Veldheer en Vlootvoogd beroemd geweest.
Bl. 61 lezen wij, dat de Christelijke Godsdienst, na verloop van drie eeuwen, door het geheele Romeinsche gebied als de eenige ware erkend en beleden werd. Dit is onjuist. Zij werd onder Konstantijn den Grooten de Godsdienst van den Staat, althans die des Keizers; maar er bleven in alle standen nog vele afgodendienaars en aanhangers der heidensche wijsgeeren over, waardoor Julianus (die het Christendom nimmer omhelsd had, en hetzelve, wegens de onderlinge verbittering der navolgers van Athanasius en Arius, als rustverstorend en gevaarlijk voor den Staat beschouwde) naderhand genoegzaam werd geruggesteund, om de Christenen te kwellen.
Bl. 68. waarna zij (de West-Gothen) in Spanje het West-Gothische rijk stichtten, van hetwelk Toulouse de hoofdstad was. Lees: in zuidelijk Gallië, Spanje en Portugal, het West-Gothische rijk enz.
Bl. 128. Waarom niet met een enkel woord gesproken van de Gentsche bevrediging en den lateren afval der zuidelijke gewesten? Het is nu, alsof men zich altijd alleen in de noordelijke Provinciën of de naderhand vereenigde Nederlanden tegen Spanje verzet heeft. De Unie van Utrecht was slechts een nader verbond der noordelijke Nederlanden, toen men zag, dat de zuidelijke de Gentsche bevrediging toch verbreken zouden.
Bl. 135. Waarom alleen van de Engelschen, en niet ook van de Nederlanders, bij de vermelding van den Successieöorlog, gesproken? Onze voorouders hadden er zulk een roemrijk deel in.
Bl. 148 reg. 16. Florida en Frankrijk; lees: Florida aan Frankrijk.
Bl. 160. De opnoeming van beroemde mannen in het gebied der Kunsten en Wetenschappen is niet volledig ge-
{==563==} {>>pagina-aanduiding<<}
noeg. Van de dichters uit de zeventiende en achttiende eeuw wordt bij de Duitschers alleen Klopstock genoemd; Schiller en Göthe hadden ten minste verdiend niet vergeten te worden. Puffendorf wordt onder de wijsgeeren, Fichte onder de regtsgeleerden genoemd. Dit moest juist anders - om zijn. Schiller, reeds onder de dichters voorbijgegaan, wordt ook niet vermeld onder de geschiedschrijvers, maar n.b. wel onder de redenaars. Onder dezen wordt ook Hooft genoemd, die insgelijks bij de geschiedschrijvers moest worden opgesomd, doch juist dáár verzwegen is, even als Hume, van wien in 't geheel niet gesproken wordt. Enz.
De schikking en verdeeling van het werkje bevalt ons anders wel. De Tijdrekenkundige Tafels zijn van zeer veel nut, en wij keuren het goed, dat zoo wel de kerkelijke als de wereldlijke geschiedenis hier wordt behandeld. Tot lof van den Schrijver moeten wij zeggen, dat zijn stijl steeds gematigd en onpartijdig is, inzonderheid omtrent de kerkelijke zaken; iets, waarin dit werkje zich voordeelig onderscheidt boven het Kort Begrip der Algemeene Geschiedenis door curas en schrock, hetwelk voor de Protestanten, ook in het leerstellige, zoo blijkbaar partij trekt, dat het door geene Roomschgezinde kinderen op de scholen kan worden gebezigd. De Heer kwantes zegt niets, of elk Roomschgezinde, zoo hij opregt wil zijn, moet hem gelijk geven.





De Zelfopoffering van Anthonius Hambroek, Predikant op het Eiland Formosa, vaderlandsch- dramatisch Dichtstuk, door P. Koster. Te 's Gravenhage, bij J.P. Beekman, Hz. In gr. 8vo. VI en 46 bl. f : - 80.

Daar Heeren Commissarissen van den Schouwburg te Amsterdam in het ten tooneele voeren van het hier aangekondigde stuk zwarigheid vonden, wegens de onmogelijkheid, om zulks met de bestaande verordeningen ten opzigte van het tooneel overeen te brengen, zoo heeft de Schrijver besloten, hetzelve slechts als dichtstuk uit te geven, en hij waarschuwt daarom de Nederlandsche Componisten, opdat niemand de vruchtelooze moeite doe, muzijk voor de oorspronkelijk tot den zang bestemde partijen te vervaardigen. Daardoor is echter de aanleg van het stuk niet veranderd,

{==564==} {>>pagina-aanduiding<<}
en al wordt er dus geene muzijk op gecomponeerd, en al wordt het niet vertoond, het blijft in ons oog altijd eene Opera seria; het moet beoordeeld worden, gelijk men de woorden van dergelijk eene Opera zou beoordeelen.
Het stuk is, even als de Muette de Portici, geheel in verzen, ook het sprekende gedeelte; maar in het algemeen schijnt het ons toe, dat het sprekende gedeelte te klein is. Bijna alles is blijkbaar voor den zang bestemd. Dit zou, gelijk wel meer het geval is, met name bij rossini, afmattend zijn voor de zangers en zangeressen: want het telkens tusschenkomen van een sprekend gedeelte strekt tot wezenlijke verpoozing voor de zangstem. Verder schijnt het ons toe, dat er te veel koren in voorkomen, en elk koor vooral te dikwijls. Wij hebben hier een koor van Nederlandsche krijgslieden, een van Nederlandsche burgers, een van Nederlandsche vrouwen, en een van Chinesche krijgslieden; en men kan niet, met verandering van kostumen, het eene koor de partij van het andere laten uitvoeren, zoodat men van de drie mannenkoren er één maakt: want, daargelaten het bezwaar, om zoo verbazend veel door dezelfde personen te laten zingen, soms zijn twee of drie koren te gelijk op het tooneel. Als men er nu nog bijvoegt de niet tot de koren behoorende personen, (waaronder de Nederlandsche gevangene burgers, eigenlijk nog een vijfde koor) en als men in aanmerking neemt, dat meest al die personen voor aria's, solo's, duetten enz. dienen moeten, welk eene verzameling van talenten is er dan niet benoodigd! Let men er nu nog op, hoe veel enkel sprekende, en welk eene menigte zwijgende personen er optreedt, hoe verbazend wordt dan het personeel! Voor de zwijgenden kan men wel figuranten nemen, maar zij moeten toch plaats vinden op het tooneel. Evenwel, op een tooneel als te Amsterdam zou zich dit mogelijk laten vinden. Het kan zijn, dat veel door verkleeding enz. zou geschikt worden. Doch wij zeiden ook, dat men te dikwijls, waar wij nog wel mogen bijvoegen te langdurig, het eene of andere koor, of eenige koren bij beurte of te gelijk
zou hooren. Ook dit zal aan ieder bij de inzage blijken. Voorts geeft het stuk te weinig aanleiding tot pracht van decoratiën en zoodanige tooneelveranderingen, als men bij de Opera bemint; terwijl het ons verder voorkomt, dat woorden en zamenhang te weinig gelegenheid aan een' Componist en dus ook aan de uitvoerders geven,

{==565==} {>>pagina-aanduiding<<}
om in verschillenden stijl talent ten toon te spreiden, gelijk b.v. in de Muette. Het invlechten van boertige, gemeenzame en vrolijke tooneelen moge in het klassische Treurspel, waar de eenheid over de verscheidenheid heerscht, verboden zijn; in de Opera is het behoefte: dáár heerscht de verscheidenheid over de eenheid. Het karakter der Opera is noodwendig romantisch; en is zulks met eene Opera geenszins het geval, dan kan de Componist bijna geene lauweren behalen. Voltaire reeds noemde de Opera het graf der tooneelpoëzij, en als men de tooneelpoëzij in 't afgetrokkene beschouwt, dan had hij gelijk: want in alles, wat voor den zang bestemd is, vooral in de Opera, is de Dichter de slaaf van den Componist. Valt de Dichter echter in goede handen, dan vindt hij daarvoor voldoening in de meerdere uitwerking van zijn stuk.
De Dichter heeft eenige vrijheden, in de voorstelling der geschiedenis, zich veroorloofd: hierop maken wij geene aanmerking, want de hoofddaad is gebleven. Stijl en taal hebben ons in 't algemeen wel bevallen; er is zelfs zeer veel dichterlijke verheffing in het stuk. In het koor der Chinezen, bl. 10 en 12, hindert ons de uitdrukking: Neus en ooren afgesneden. Wat zou dat naar in den zang klinken:

En dan met gebroken leden, 
Neus en ooren afgesneden, 
Stooten we u daar naakt in af! 


Op bl. 12 is het karakter der Chinesche roovers verkeerd geteekend. Zij doen zich voor als verlossers der Formosanen, en als hunne broeders, omtrent als de Franschen in 1795 bij ons. Maar die denkbeelden van broederschap en vrijheid schenken, al strekken zij slechts tot masker, lagen in het karakter dier zeeroovers niet. De oorspronkelijke Formosanen hadden niets met de Chinezen gemeen, en dezen beschouwen volken van een' anderen stam nooit als broeders; alleen de Chinezen, die als ingezetenen zich te voren op Formosa, tot verdriet der inlanders, hadden begonnen te vestigen, konden op de genade van Coxinga hopen. - Op bl. 21 wordt door Kornelia, de dochter van Hambroek, goed partij getrokken van hetgeen zij de kinderliefde der Chinezen noemt. Maar kinderliefde is liefde tot zijne kinders, waarin de Chinezen zeer ten achtere zijn; zij bedoelt ouderliefde,

{==566==} {>>pagina-aanduiding<<}
of liefde van kinderen tot hunne ouders. Deze beoefent men in China bij uitnemendheid, en zij hangt zamen met deszelfs aartsvaderlijken regeringsvorm. Dat ook de Dichter deze ouderliefde op het oog heeft, bemerkt men uit het verband der rede. Hambroek voor den Raad van Formosa is stout, schoon en waar geschilderd. Dat geheele vierde Bedrijf is zeer wel geslaagd. Ook in het vijfde is die echtverbindtenis van Ferdinand en Kornelia goed in den zamenhang gevlochten; voortreffelijk is het tafereel, en de koraalzangen, hier natuurlijk bijgebragt, zijn de studie van den Componist waardig. Dat plotseling afbreken bij de onverwachte komst der Chinezen zou zeer veel werking doen. De drie koren breken daar af bij het eerste woord van het referein:

God! wien de echt behaaglijk is, 
Zegen hun verbindtenis! 


Die aanroeping van het Opperwezen is hier gepast, en wij hebben er niets tegen. Jammer, dat ook dáár, waar het overbodig is, in dit stuk zoo dikwijls God! God! geroepen wordt; b.v. het koor, op bl. 2:

God! God! schier levenloos genaakt ons Julia! 


Waarom niet: O Hemel! schier ontzield enz. O Hemel! is eene verzachtende spreekwijs. Men moet niet al te natuurlijk zijn in een tooneelstuk. Als men, b.v., in een blijspel een' matroos laat binnenstuiven, moet het niet zijn met de woorden: Goddome! daar heb je Jan Zwierbol! schoon het waar is, dat een matroos zich ligtelijk op die wijze zou uitdrukken. Al te natuurlijk is de Dichter juist niet, als hij de Chinezen, alsof zij Turken waren, laat roepen, bl. 10 en 12: Stijfgebonden Christenhonden! Die zeeroovers dachten denkelijk niet eens aan het verschil van Godsdienst; dat van volksaard was hun genoeg; roofzucht bezielde hen, maar geene dweepzucht.
Bij de anders vrij vloeijende versificatie, hindert op bl. 21 heilgste voor heiligste; die zamentrekking is in de uitspraak onmogelijk.
Wij herinneren den Dichter huydecoper's regel omtrent de toonleiding in de Alexandrijnen, in zijne Proeve op vondel. Zoo vaak de rust na de zesde greep is weggenomen, en die zesde greep een' ondergeschikten, halven of middeltoon

{==567==} {>>pagina-aanduiding<<}
heeft, dan moet de achtste greep hoog zijn. Goed zou dus zijn, bl. 21, uit het oogpunt der toonleiding beschouwd: De tránen droógen, die mijn wángen nu bespróeijen. Maar De tránen droógen, die mij langs de wángen vlóeijen, is wel goed in de maat, doch de harmonische betrekking der toonen is verwaarloosd.
De talentvolle Dichter ga voort met te dingen naar den eerepalm der gelouterde kunst!





Pandora. Lektuur voor den beschaafden stand. Verzameld en uitgegeven door B.T. Lublink Weddik. IIde Stukje. Te Amsterdam, bij G.J.A. Beijerinck. 1834. In gr. 8vo. 97 Bl. f 1-25.

Andermaal opent zich de geheimzinnige doos, uit welke zoo velerlei over het menschelijk geslacht is gekomen, of, zoo gij liever wilt, deelt lublink weddik uit den horen des overvloeds een en ander door hem verzameld mede. Zulk een verzamelaar is voor eenen uitgever toch zoo geheel onverschillig niet. - Doch ter zake. Elf Parabelen openen dezen bundel. Wij zouden bij de eerste Parabel wel willen vragen: Hoe kan een waar kunstenaar, met de voortreffelijke gewrochten van Griekenlands meesters omgeven, nog aan scheppen denken? Die gewrochten worden immers gezegd hunne voortreffelijkheid vooral van de getrouwe nabootsing der natuur in hare grootste volkomenheid te ontleenen. - Had Algaffar ook vroeg naar de zelfkennis getracht, hij zoude aan het einde der baan toch even onvoldaan geweest zijn. Het is juist, zelfkennis is streven naar waarheid. Zelfkennis en waarheid liggen wel niet buiten het bereik van den mensch; maar waar zijn zij, die haar bereiken? - Bij de derde Parabel is het best, zich het gezegde van statius (*) te herinneren: Serit arbores, quie alteri saeculo prosunt. - Bij den aanhef der vierde vermoedt men niet dadelijk, dat Johannes het eigenlijk onderwerp van dezelve is. De stijl is hier niet duidelijk noch zeer gelukkig. - Het ware te wenschen, dat de Muze uit de vijfde Parabel aan vele Dichters van tijd tot tijd mogt verschijnen. - Dewijl velen liever

{==568==} {>>pagina-aanduiding<<}
door Parabelen dan door eenvoudige waarheid onderwezen willen worden, zoo zij het gespaarde vogelnestje een beeld der ontfermende Almagt en Voorzienigheid: de eenvoudige zoude zich gerust kunnen stellen met Matth. X:28. - Indien de Schrijver der zevende Parabel den zang en de muzijk voor synonimen houdt, valt er niet tegen te zeggen, althans wat het gebruik betreft. - Is de vergelijking in de achtste wel geheel juist? De dapperste krijgsman zal alleen tegen den drom vijanden niets uitregten; hoe dikwijls werd echter de voortrennende volksstem niet door eenen enkelen redenaar tot staan gebragt! - Zoo lang de Rede hare regten niet herkregen heeft, moet dikwijls de Verbeelding hare plaats vervullen, en zoo lang zal de negende Parabel vertroosten. - De tiende kan voor velen leerzaam zijn. Het zal dikwijls zoo zijn; maar de menschen, welke men ontmoet, kunnen ook veel invloeds op de beoordeeling hebben. - De elfde Parabel zal het best worden verstaan, wanneer de huisvader haar op zijnen geboortedag leest!
Het op deze Parabelen volgende stuk zal, volgens wieland, de Verlichting in zes antwoorden op zes vragen behandelen. Er wordt eerst gevraagd: wat is verlichting? vervolgens: over welke voorwerpen kan en moet de verlichting uitgebreid worden? verder: waar zijn de grenzen der verlichting? 4. door welke veilige middelen wordt zij bevorderd? (Dit is onder allen wel het gewigtigste vraagstuk.) 5. desgelijks: wie is gemagtigd om het menschdom te verlichten? eindelijk: aan welke vruchten erkent men de waarheid der verlichting? Wieland was een der geestigste Schrijvers, die tevens eene goede kennis van het menschelijk hart bezat, welke evenwel de vrucht was van eene niet zeer uitgebreide ondervinding. Men kan niet vooronderstellen, dat hij in het vrije Rijksstadje Biberach, waar hij lang heeft moeten toeven en veel doen, eer hij de beroemde wieland is geworden, veel wereldkennis heeft opgedaan. Om over onderwerpen van dien aard met vrucht, inzonderheid voor het algemeen belang, te schrijven, behoort men menschen- met wereldkennis in zich te vereenigen; anders loopt men gevaar den krijgsman gelijk te worden, van wien in de 8ste Parabel gezegd wordt: ‘wanneer de volksstem zich verheft, of door eigenbelang wordt gewijzigd, zult gij vruchteloos uwe stem verheffen.’ Over de toepassing der verlichting willende spreken, zoude elk vooraf het ter zelfde plaatse bl. 116 gezegde: be-
{==569==} {>>pagina-aanduiding<<}
proef uwe krachten en overzie uwe vijanden, dus kunnen veranderen: overzie de menschen en beproef dan de verlichting. Wij wilien gaarne gelooven, dat in een stedeken als Biberach een man als wieland kon schrijven,
‘dat de maatschappij minder gevaar loopt van elks magtiging ter verlichting, van socrates tot aan den duistersten, maar bovennatuurlijk verlichten schoen- of kleedermaker,’ (hoe kan dit zamengaan?) ‘dan wanneer de verlichting der hoofden en het beheer der menschelijke handelingen als een Monopolium, of uitsluitend eigendomsregt, beschouwd en toegepast wordt.’ Dat deze vrijheid, in het groot gegeven, aan de verwachting voldoet, is door de ondervinding, vooral in dezen tijd, nog geenszins gebleken. Dat een boek, van welken inhoud ook, geene schade kan doen, welke niet schielijk tien- en honderdvoudig door andere goede boeken wordt vergoed, is zoo wel voor tegenspraak als tegenbewijzen vatbaar. Ten dage van wieland moge dit zoo geweest zijn; in onze dagen hebben vlug- en tijdschriften schade en veel schade gedaan, die gewis niet schielijk zal vergoed worden. Wat de tijd zal uitwerken, zij der Voorzienigheid overgelaten; in Haar willen wij voor de toekomst berusten, wanneer het tegenwoordige ons meer verdonkerd dan verlicht toeschijnt. Wij verzoeken evenwel in allen gevalle, ondanks onze bedenkingen, voor geene voorstanders des uitsluitenden eigendomsregt gehouden te worden.
De Inwijdingsrede, bl. 129-132, is als eene Gelegenheidsrede, die door plaats, tijd en gelegenheid de haar toekomende waarde verkrijgt, voor eene afgetrokkene beoordeeling niet geschikt. De Liefde brenge onzen eerstgeboren', en die verder ons geschonken zijn, of nog gegeven zullen worden, naar de plaats, die de Vader voor hen en voor ons in gereedheid heeft, op den bestemden tijd, het moge weinige dagen, maanden of jaren zijn, om het even wanneer! - Voorwaarts! klinkt het ons dadelijk in de ooren, bij de Gedachten over de verdere volmaking des menschelijken geslachts, bl. 133. Haast u echter langzaam daarheen, (bl. 145) vooral wanneer men met glaukus moet vragen: waarheen? Menige geestige vergelijking, menige treffende wenk behelst dit vertoog, hetwelk tevens middelen aan de hand geeft, om, bij onze onkunde van het waarheen, in afwachting dat de orders van het hooger Bestuur kenbaar zullen worden, op de reis naar het ergens ons behulpzaam te zijn. Wij zouden

{==570==} {>>pagina-aanduiding<<}
slechts vragen, of men, indien de Tijdgeest zeer goed weet waarheen, en zijnen hoogen last stiptelijk ten uitvoer brengt, bl. 138, wel tegen eenen konstantijn of bogerman, bl. 134, mag ijveren, wanneer zij zich aan het hoofd van denzelven vertoonen? Men leest toch, bl. 139, dat ook de Tijdgeest met gesloten deuren werkt. - De Schrijver vergelijkt zijn betoog zeer aardig met eene zoogenaamde bedelaarsdeken, waarvan men vele ziet, die, wanneer de stukjes slechts met smaak bijeengevoegd werden, geen onaardig gezigt opleveren. Wat het nut betreft, voldoen zij zoo wel, als de kostbare sprei, die, uit ééne stof geweven, minder verscheidenheid aanbiedt en daardoor dikwijls de aandacht niet lang boeit.
Wat de Synonimen betreft, (bl. 146) wij verzoeken, om reeds vermelde redenen, (Letteroef. voor Junij, bl. 298) voor het tegenwoordige van verdere mededeeling van ons gevoelen verschoond te mogen blijven. - Hebben wij voor vrouwen, in het algemeen, onbegrensden eerbied; voor geleerde en beroemde vrouwen, onverschillig uit welke eeuw, tot Mevrouw van stael ingesloten, het diepste ontzag. Wij wagen ons des niet aan de beoordeeling der geleerde en beroemde Vrouwen uit de XIVde XVIIde Eeuw. Het Motto, aan molière uit de Femmes savantes ontleend, zoude van zelf ons den afstand aanwijzen, waarop wij behooren te blijven stilstaan, indien wij uit onszelve te dezen opzigte onzen pligt niet kenden. Ook is er reeds eene uitgebreide toepasselijke Glosse (bl. 164) of ophelderende aanteekening bijgevoegd. Het voegt niet, Glosse bij Glosse te voegen, vooral niet wanneer men leest: ‘Het meisje moet zich die kundigheden verwerven, welke haar eenmaal, als vrouw en echtgenoot, een dadelijk nut en duurzaam genoegen zullen opleveren,’ bl. 166.
Ten besluite ontvangen wij Gedachten, Opmerkingen en Aanteekeningen, zoo wel van den verzamelaar, als van teknander (bl. 195). Over het algemeen blijven wij bij het gezegde, Letteroef. Junij 1834, bl. 299. Eenige zijn niet onaardig gedacht; wij ontmoeten juiste opmerkingen, en door de aanteekeningen worden belangrijke gebeurtenissen in het geheugen verlevendigd, b.v. bl. 172 isaak newton en johann keppler, luther, bl. 178. Wat justus lipsius aan de H. Maagd opdroeg, dragen vele Schrijvers thans niet minder ijverig aan hunne Patronen, de boekverkoopers, op. Men bezige hier vooral toch geene dwangmidde-
{==571==} {>>pagina-aanduiding<<}
len! Tot dusverre ontvangen de lijders in bevallige, nette, gekleurde enveloppen, bl. 174, nog altijd bittere quinine of opium en walgelijke rabarber: kan daarmede de honig- en suikerzoete preekwijze vergeleken worden? Ook handelt in dezen de apotheker slechts in last. - In de gedachten van teknander. vindt men wezenlijk hier en daar iets, hetwelk bij den overgang den nek breekt of kreupel wordt, zoo als b.v. de hospes Joost, de tot poëtasteren wordende kalverliefde, bl. 199, de saletrekel, bl. 200. Honig- en suikerzoete voordragten zijn ongevallig; maar dergelijke krachtuitingen, zoude men met de Duitschers zeggen, zijn zu derb. Jeugdige kracht moet door zachtheid getemperd worden. Het behoort nagenoeg te zijn gelijk men bij cicero leest: ut enim adolescentem in quo senile aliquid; sic senem in quo est adolescentis aliquid, probo. - Over het algemeen nemen wij de vrijheid nog te vragen, daar de Parabelen zoo zeer van Duitschen oorsprong zijn, of zelfs in onze taal de Parabel niet meestal eene te sterke Hoogduitsche tint aanneemt. - Is het juist gezegd, bl. 103:
ieder overtollig steengruisje ontsluijerde eene nieuwe waarheid; bl. 104: de gelukkige kunstenaar voerde de beminde, enz.; bl. 109: zijne ziel ontvlood aan het ligchaam; bl. 112: donderknal; bl. 113: verhemeld worden zal men in deze beteekenis bij goede Nederlandsche Schrijvers niet vinden; geschiedt, bl. 122, voor gebeurt, enz.
Wij eindigen ons verslag met welmeenende aanbeveling van het boeksken.






Bloemlezing uit de Fabelen en Vertellingen van G.C. Pfeffel, door Mr. A. Modderman. Te Groningen, bij W. van Boekeren. In kl. 8vo. XVI en 160 bl. f 1-20.


Gedichtjes voor Kinderen; waarbij gevoegd is een vijftal vaderlandsche Gezangen (op bekende zangwijzen) door T. Raven, Hz., Kostschoolhouder te Appingedam. Te Appingedam, bij J. Mekel. 1834. In kl. 8vo. XI en 96 bl. f : - 45.

De Heer Mr. modderman heeft met smaak en oordeel uit de Fabelen van pfeffel eene keuze ter overbrenging gedaan, is in het algemeen gelukkig in zijne navolging geslaagd, en zijne poging verdient ondersteuning, om haar wel-
{==572==} {>>pagina-aanduiding<<}
dadig oogmerk. Wenschelijk ware het echter, dat somwijlen de regels niet zóó ineenliepen, dat eene welluidende voorlezing van zulke plaatsen onmogelijk wordt, en dat wijders de Vertaler wat kiescher op de versificatie ware geweest; dan zou men b.v. bl. 47, den laatsten regel, niet lezen:

Die onze zeden heeft, ja zelfs 
{== afbeelding 	==} {>>afbeelding<<}
    
 gebreken. 


Bl. 50:

Elk doodshoofd lang 
{== afbeelding 	==} {>>afbeelding<<}
    
. 


Noch ook bl. 77:


{== afbeelding 	==} {>>afbeelding<<}
    
 den wortel eens eiks op den grond. 


Bl. 72 vonden wij: In des huichlaars vuigen mond. Dat vuig of vuidig zoo veel als lui of vadzig beteekent, en dus ten onregte voor slecht of laag gebezigd wordt, is reeds meermalen door ons aangemerkt.
Ook de Gedichtjes voor Kinderen, door den Kostschoolhouder raven vervaardigd, zijn doorgaans vrij goed, zonder platheid, in den kindertoon gestemd. Bl. 12 staat:

Wat baat een dartel paard den man, 
En die het niet berijden kan? 


Denkelijk schuilt in den tweeden regel eene schrijf- of drukfout, em moet men lezen: Indien hij 't niet berijden kan. Bl. 20 gissen wij, dat men den laatsten regel: Aan Heintjen op zijn kruk, moet veranderen in: Aan Heintjen om zijn kruk. Sommige stukjes schijnen ons wat hoog gestemd. Uitdrukkingen, als: op een diamanten grond (bl. 46) voor: op den mild bedauwden grond, of iets dergelijks, zijn niet alleen min verkieslijk, maar vooral in een dichtbundeltje voor kinderen ongeschikt. - De achteraangevoegde vaderlandsche Gezangen op bekende wijzen behelzen veel goeds; maar bl. 88 hindert ons: Met kracht van taal en klem, blijkbaar om het rijm, voor: met kracht en klem van taal. Het voorafgaande: In spijt en 't aanzigt van den dwang, is duister. Liever lazen wij dat couplet aldus:

Hij zingt zijn' vaderlandschen zang 
Met onbedwongen stem. 

{==573==} {>>pagina-aanduiding<<}

Hoe knellend hem de keten prang', 
Hij handhaaft Neêrlands eer en rang, 
Ten spijt van allen vreemden dwang, 
En spreekt met kracht en klem. 







Willem en Ada, of het ongenoegzame van de Natuurlijke Godsdienst. Een Geschenk voor mijne jonge Landgenooten, door Petronella Moens. Te Leyden, bij H. van Oorde. 1833. In gr. 8vo. 154 Bladz. f 1-80.

De waardige en met lof bekende Schrijfster van dit werkje wilde aantoonen, dat de Natuurlijke Godsdienst ongenoegzaam is, om het ware menschengeluk, onafhankelijk van al het vergankelijke en verheven boven al het aardsche, te vestigen, en op de Goddelijke Openbaring, inzonderheid het Evangelie van jezus christus, wijzen, als op het eenige middel ter verkrijging van waarachtig tijdelijk en eeuwig geluk. Zij laat daartoe zekeren Heer Welbron met zijne vrouw en hunne kinderen, het eene vier jaren, het andere slechts eenige maanden oud, op reize naar de West-Indiën schipbreuk lijden en alleen op een onbewoond eiland ontkomen, de laatsten hunne ouders daar, na weinige jaren, door den dood verliezen, aldus eenigen tijd voortleven, tot dat storm en schipbreuk onder anderen eenen Predikant Marand met deszelfs familie op hetzelfde eiland doet vervallen, van welken waardigen man zij nu onderwijs ontvangen aangaande God en Zijne eigenschappen, den mensch, zijn' oorsprong, aanleg, bestemming, zonde, en verlossing door jezus christus. Na zijne leerlingen met dezen onzen Heer eenigzins te hebben bekend gemaakt, als Zaligmaker der wereld, gaat de Leeraar met hen over tot de Bijbelsche geschiedenis, welke nog al uitvoerig verhaald wordt, vallende natuurlijk hier de geschiedenis van jezus zelven het breedste uit.
In het algemeen hebben wij het boekje met veel genoegen en goedkeuring gelezen. De vinding is wel niet zeer waarschijnlijk, maar, daar dit toch geene hoofdzaak is, kunnen wij er ligtelijk genoegen mede nemen. Minder kunnen wij onbepaald onze goedkeuring hechten aan den loop, dien de onderstelde Godsdienstleeraar geeft aan zijn onderwijs. Hij preekt ongetwijfeld al zeer dikwijls boven de bevatting van

{==574==} {>>pagina-aanduiding<<}
zijne leerlingen. Zoo is, om het eerste het beste tot voorbeeld te kiezen, de aanvang van het godsdienstig onderwijs te hoog. De kinderen hebben de zon zien opgaan, en zouden haar wel willen omhelzen, omdat zij vruchten enz. voor hen doet rijp worden. De Leeraar zegt hun, dat de zon een levenloos ligchaam is. Zij kunnen dit niet begrijpen. De onderwijzer leert hun nu, dat ‘de aarde een groote, omtrent ronde bol is, omringd van een dampkring’ enz. ‘Die groote aardbol,’ zegt hij verder, ‘zweeft in eene onafmeetbare ruimte, waarin geen mensch, zoolang hij op aarde leeft, komen kan, naar vaste wetten om de zon, die een veel grootere bol is, dan de aarde, en die, op welk eene wijs weten wij niet, ons het noodige licht en de onmisbare warmte geeft. Ik zal u in het vervolg ook wel zeggen, hoe het komt, dat de zon schijnt op en onder te gaan: want dat schijnbare wordt alleen veroorzaakt door het omwentelen van onzen aardbol.’ Bedriegen wij ons niet, dan behoort er nog al eene en andere kennis toe, om deze astronomische grondstellingen te begrijpen. Ook is de redenering over Gods eigenschappen te afgetrokken. Voor kinderen, gelijk haar Willem en Ada, die van God zoo al eenig, dan toch slechts een zeer flaauw denkbeeld bezitten, en die, nooit de zamenleving in eene geregelde maatschappij gekend hebbende, vele dingen volstrekt niet verstaan kunnen, die aan onze jeugd duidelijk zijn; voor zulke natuurkinderen komt ons het hier gegeven onderwijs niet zeer gepast voor. Maar waarschijnlijk zal de Schrijfster ons antwoorden, dat dit geenszins hare bedoeling was; dat zij alleen aan den Predikant Marand redenen in den mond legt, welke zij tot hare ‘jonge landgenooten’ spreken wil, en dat zij zich de door Willem en Ada gedane antwoorden en tegenwerpingen voorstelt, als komende van diegenen,
voor welke zij schreef; maar dan zeggen wij weder, dat zij van deze geene zulke antwoorden enz. te wachten had.
Wij kunnen ook niet zien, dat de hoofdstelling: de mensch behoeft bij de Natuurlijke Godsdienst ook nog eene Goddelijke Openbaring, tastbaar gemaakt is. Het is eenvoudig eene opleiding tot God door de Natuur en het gezond verstand, gevolgd van een kort overzigt der Bijbelsche geschiedenis en bekenkmaking met jezus, als Verlosser van zondaren. De waarheden echter, die hier geleerd worden, zijn gewigtig; de wijze, op welke het geschiedt, onderhoudend.

{==575==} {>>pagina-aanduiding<<}
Dat Rec. bij het lezen van dit werkje gedurig dacht aan den onvergelijkelijken Gumal en Lina van lossius, een werk, dat hij in zijne jeugd verslond en nog nu en dan, steeds met nieuw genoegen, in handen neemt, - zulks zal niemand, en allerminst onze Schrijfster, verwonderen. Men maakt dan ook al ligtelijk vergelijkingen, en toch kan ieder boek in zijne soort zeer goed wezen. Welmeenend prijzen wij dan ook dit geschrift aan van eene waardige Landgenoote, die reeds meermalen zich bij onze vaderlandsche jeugd verdienstelijk maakte, en bij wie wij ons voor meerdere Godsdienst en zedelijkheid bevorderende boeken aanbevelen.





De Luikenaar. Een historisch-romantisch Tafereel uit de jongste Omwenteling in België. Naar het Hoogduitsch van Fr. Bartels. Te Amsterdam, bij L. van der Vinne. 1834. In gr. 8vo. 175 Bl. f 1-80.


De Vondeling, of Liefde en Pligt. Oorspronkelijk Hollandsche Roman. II Deelen. Te Amsterdam, bij J.C. van Kesteren. In gr. 8vo. Te zamen 427 bl. f 4-80.


Lotgevallen van Mijnheer Ezechiël, getrokken uit deszelfs secrete Memoriën. Door J.E. Schut. Te Amsterdam, bij J.C. van Kesteren. 1834. In gr. 8vo. 239 Bl. f 2-60.

Onder die vreemdelingen, welke onzer Regering en onzen landaard regt doen wedervaren, behoort ook de Duitscher friedrich bartels. Zijn Luikenaar levert ons, in een historisch romantisch tafereel, eene, wat de hoofdzaken betreft, getrouwe schets van den oorsprong en eersten gang der jongste, schandelijke Omwenteling in België. Ook als Roman laat het werk zich met belangstelling lezen; en de ontknooping, die voor de deugdzamen onder de hoofdpersonen zoo gelukkig, gelijk voor den op den titel vermelden misdadigen hoofdpersoon, den Luikenaar Collette, zoo rampzalig is, verrast, treft en bevredigt te gelijker tijd ons aesthetisch en ons zedelijk gevoel.
Ook de Vondeling heeft ons zeer wel bevallen. Dit is een Roman, die niets met de Geschiedenis gemeen heeft, derhalve alleen met het gewone doel van een verzierd verhaal geschreven is. De ongenoemde opsteller heeft zich gelukkig

{==576==} {>>pagina-aanduiding<<}
van zijne taak gekweten, en het geeft ons zoo veel te meer vreugde, van zijnen arbeid, omtrent welken wij, verrassingshalve, niet in bijzonderheden treden, met lof te kunnen gewagen, daar zijn werk óók een oorspronkelijk Hollandsche Roman is, zoo wel als de volgende, de Lotgevallen van Mijnheer Ezechiël door schut, en men het ons alzoo geenszins als vooringenomenheid tegen oorspronkelijk Hollandsche Romans zal aanrekenen, indien wij verklaren, in het hier aangekondigde werk van den Heer schut geest noch doel te vinden.
Inderdaad, met zoo veel genoegen en deelneming wij de lezing van De Vondeling ten einde bragten, zoo zeer verveelde ons de pseudo - luimige Roman van schut. Armoede aan vinding wil hij voor overvloed van geest doen doorgaan, en wel door zelf, quasi voor aardigheid, te zeggen, dat hij er niets beters op te vinden weet. Zijne alledaagsche gedachten zoekt hij treffend te maken, door die voor te dragen op eene wijze, die hemzelven welligt naïf schijnt, maar ons veeleer voorkomt plat en smakeloos te wezen. Eene zucht, om overal en altijd geestig te zijn, bij onvermogen om in een' waarlijk luimigen trant te schrijven, straalt in geheel zijn werk door; en, voor zoo ver er nu en dan iets wordt medegedeeld, dat den man van smaak doet meesmuilen, wordt dit overstelpt door een' vloed van zoutelooze redenen. Onder zoodanige gewaande aardigheden, die wij niet aarzelen mislukt en voor den gekuischten smaak stuitend te noemen, tellen wij hetgeen te lezen staat bl. 166 en 167, bl. 204-210, ja zelfs ook wel, om geest en strekking, bl. 197-199. Het spijt ons waarlijk, niet gunstiger over dit opstel te kunnen oordeelen. Het talent van den Heer schut valt althans niet in het luimige.
No. XI. Boekbesch. bl. 477, reg. 6, leze men: Roomsch-katholieke.
- bl. 483, reg. 17, - Teregt zegt de Schrijver.
- Meng. bl. 523, reg. 6 v.o. - O, mogt ik op een' haan, enz.







{==577==} {>>pagina-aanduiding<<}

Boekbeschouwing.

Geschiedenis der Christelijke Kerk en Godsdienst in de Nederlanden, vóór het vestigen der Hervorming, door B. Glasius, Predikant te Slijk-Ewijk. Iste Deel. Te Leiden, bij S. en J. Luchtmans. 1833. In gr. 8vo. XIV en 321 bl. f 3 - :

Bij den vloed van theologische twist- en vlugschriften, waarmede wij thans overstroomd worden, doet het ons een wezenlijk genoegen, eens een werk van eenen Nederlandschen Schrijver te ontvangen, dat van eene meer deugdelijke gehalte en blijvende waarde is, waarbij de wetenschap winnen, en verstand en hart voedsel vinden kan. Als zoodanig meenen wij het bovengenoemde werk te mogen aanprijzen. Deszelfs jeugdige Schrijver, die hiermede voor het eerst zediglijk optreedt, was (blijkens de Voorrede) doordrongen van het nut, dat de beoefening der vaderlandsche Kerkgeschiedenis opleveren kan, zoo wel om de voorbeelden, die zij geeft, van braafheid, moed en ijver voor waarheid en verlichting, als om het licht, dat zij verspreidt over het godsdienstig en zedelijk karakter der Nederlanders, alsmede om de middelen, welke die vóór de Hervorming verschaft, tot verklaring van de gebeurtenissen ná dezelve. Hiertoe vond hij wel strekkende het nuttige werk van van heussen, Batavia sacra, en deszelfs met bijvoegsels verrijkte vertaling van van rhijn, gelijk ook eenige andere afzonderlijke stukken; maar geen algemeene vaderlandsche Kerkgeschiedenis, die aan de tegenwoordige behoeften voldoen kan. Nadere aanleiding en gepasten leiddraad, tot eigene oefening en voortgang, vond hij in een handschrift van wijlen zijnen Grootvader, den verdienstelijken Hoogleeraar van nuys klinkenberg, bevattende Voorlezingen over dit

{==578==} {>>pagina-aanduiding<<}
onderwerp, voor eenige aanzienlijke Amsterdammers gedaan. Met aanwending van nieuwe hulpmiddelen, zoo veel hij die bekomen kon, besloot hij nu zelf zijne krachten daaraan te beproeven, en de vrucht van zijnen arbeid ten algemeenen nutte aan te bieden. - Om dit geschrift te doen kennen, en de loffelijke bedoeling des Schrijvers te bevorderen, zal Rec. eerst een beknopt overzigt van hetzelve geven, en daarna zijn oordeel, zoo over het geheel, als over ettelijke bijzonderheden, met bescheidenheid mededeelen.
In vier Tijdperken verdeelt de Schrijver zijn onderwerp. Het eerste bevat de invoering en vestiging des Christendoms in de Nederlanden. Hiertoe beschouwt hij (Hoofdst. I, bl. 1-35) de Volken, die vóór en tijdens dezelve aldaar woonden, en beschrijft hunne woonplaats, leefwijze, verstandelijke en zedelijke gesteldheid, Godsdienst, regeringsvorm, en lotgevallen tot op karel den Grooten; en daarna, (H. II, bl. 35-47) van den aanvang tot op datzelfde tijdpunt, den toenmaligen toestand des Christendoms. De eerste pogingen tot deszelfs verkondiging in ons Vaderland, vooral door wilfrid, schetst en waardeert hij; (H. III, bl. 48-62) maar bepaalt vooral de aandacht bij deszelfs aanvankelijke vestiging door willebrord, (H. IV, bl. 62-81) en op de werkzaamheden van bonifacius, hiertoe aangewend; (H. V, bl. 81-97) waarna hij deszelfs uitbreiding door de pogingen van dezen verhaalt, (H. VI, bl. 97-108) gelijk ook die, welke na dezes dood, vooral door gregorius, lebuinus, willehad en albrik, in het werk gesteld zijn. (H. VII, bl. 109-119.) Vervolgens vermeldt hij de verdiensten van karel den Grooten, tot algemeene vestiging van het Christendom in ons Vaderland, (H. VIII, bl. 120-130) en hij schetst den toestand van hetzelve aldaar, bij het einde van dit Tijdperk. (H. IX, bl. 131-143.) Alles wordt besloten (II. X, bl. 144-148) met eene korte beschouwing van den gang

{==579==} {>>pagina-aanduiding<<}
der Voorzienigheid, die bij deze gansche invoering op te merken is.
Het tweede Tijdperk is dat der voortgaande verbastering des Christendoms in de Nederlanden, tot op de eerste, hoewel vruchtelooze pogingen ter verbetering, tot het jaar 1288. Na ter inleiding (bl. 151-158) een kort overzigt van den staatkundigen toestand onzes Vaderlands gegeven te hebben, stelt de Schrijver, in het eerste Boek, het toenemend gezag en de verbastering der Geestelijkheid, en de uitwendige lotgevallen der Kerk in Nederland, op de volgende wijze ter beschouwing voor. - Vooraf gaat een verslag van den uitwendigen toestand der algemeene Christelijke Kerk, gedurende dit Tijdperk. (H. I, bl. 159-177.) Hierop volgt eene voorstelling van het toenemende gezag der Geestelijkheid in de Nederlanden, bevattende voornamelijk eene opgave van de Bisschoppen van Utrecht en derzelver werkzaamheden, tot op den dood van ansfried. (H. II, bl. 177-205.) Dit onderwerp wordt voortgezet, en der Geestelijkheid aanhoudend streven naar onafhankelijkheid, zoo wel als hare verbastering, beschreven, eerst van adelbold, den eersten krijgshaftigen Geestelijke in de Nederlanden, tot op godebald, den eersten beproever der verbetering van zijnen stand, van het jaar 1009-1112; (H. III, bl. 206-238) daarna van godebald tot op otto I, van het jaar 1112-1212, (H. IV, bl. 239-269) en laatstelijk van daar tot op het einde van dit Tijdperk, toen de gezagvoering en verbastering der Geestelijkheid zeer algemeen geworden waren. (H. V, bl. 270-294.) Vervolgens toont de Schrijver den invloed aan, welken de Kruistogten op de Nederlandsche Geestelijkheid en Kerk gehad hebben, (H. VI, bl. 294-309) en hij besluit eindelijk met eenige algemeene opmerkingen over beider toestand, gedurende dit Tijdperk. (H. VII,
bl. 310-321.) - In het volgende Deel zal het tweede Boek den toestand des Christendoms in ons Vaderland, in het bovengenoemde tweede Tijdperk, te beschouwen geven.

{==580==} {>>pagina-aanduiding<<}
Datzelfde, en misschien nog een derde Deel, zal het derde Tijdperk voor oogen stelien, namelijk den aanvankelijken strijd tusschen licht en duisternis, en vruchtelooze pogingen ter hervorming; en eindelijk het vierde, hetwelk behelzen zal de Geschiedenis der Hervorming, tot derzelver geheele zegepraal in ons Vaderland.
Uit dit overzigt bemerkt men, dat de Schrijver naar geleidelijke orde geschreven, en voor zich en den Lezer goede stand- en rustpunten gekozen heeft, om het geheel wél te overzien. Men ziet ook uit de opgave van hetgene, dat er nog te wachten is, dat zijn plan zich eenigzins verder uitstrekt, dan de titel schijnt aan te duiden, die slechts eene vaderlandsche Kerkgeschiedenis vóór het vestigen der Hervorming belooft, terwijl het opgegevene plan dezelve tot het volle beslag dier gebeurtenis uitstrekt. - Met kennis van zaken is alles geschreven, en veel wetenswaardigs bijeengezameld: de bronnen, waaruit de Schrijver geput heeft, staan aan den voet der bladzijden aangewezen. - Verscheidene goede overzigten worden er gegeven, zoo als b.v. van de eerste pogingen, die er vóór willebrord gedaan zijn, om het Evangelie hier te verkondigen, welke de Schrijver, dezelve in den geest dier eeuwe beschouwende, op behoorlijken prijs stelt. Zoo is ook het overzigt der verdiensten van karel den Grooten; over wien men echter ook vergelijken mag broes, Kerk en Staat, Hoofdst. VIII, welk uitmuntend werk het ons verwondert hier nergens aangehaald of gebruikt te zien. - Goede pragmatische opmerkingen over de gebeurtenissen, en beoordeelingen van personen, vindt men ook door den Heer glasius gegeven; opmerkingen b.v. over den gang der Voorzienigheid, bij de invoering van het Christendom in de Nederlanden; over het nut der Kruistogten voor onze vaderlandsche Kerk; (zie ook hierbij broes, a.w. Hoofdst. XIII) over den toestand derzelve in het tweede Tijdperk; beoordeelingen b.v. van willebrord, van bonifacius, van de

{==581==} {>>pagina-aanduiding<<}
Geestelijkheid dier dagen in het algemeen, van de Utrechtsche Bisschoppen in het bijzonder, als niet onbepaald voorstanders van het Pauselijk gezag. (Over gregorius VII, en de nuttige zijde van de Hiërarchie in de Middeleeuwen, vergelijke men intusschen broes, a.w. Hoofdst. XII en XIV.) - De stijl is eenvoudig en duidelijk, over het geheel wel eens wat droog, doch waaraan ook somtijds de dorheid der onderwerpen wel eenige schuld mag hebben. - De taal is doorgaans zuiver. Enkele fouten, als ontginden voor ontgonnen, (bl. 62) Fransch hier of daar voor Frankisch, zelve mann. voor zelf, Major domi voor M. domus, enz. (*) zullen wel meest als drukfouten te beschouwen zijn. Het werk laat zich dus ook van deze zijde met genoegen lezen.
Veel reden vindt dus Rec., om dit werk aan te prijzen, en den Schrijver aan te moedigen, om hetzelve met lust te vervolgen. Deze zal het hem dan ook niet ten kwade duiden, dat hij eenige aanmerkingen en bedenkingen in het midden brengt, die, al kunnen zij het nu gestelde niet veranderen, nogtans misschien voor het vervolg eenig nut kunnen hebben. - De voornaamste aanmerking betreft de al te groote uitvoerigheid, die de Schrijver aan sommige, en de al te weinige uitbreiding, die hij aan andere stukken gegeven heeft. Tot de eerste rekent Rec. het 1ste Hoofdstuk van het eerste Tijdperk, daar dit anders goede overzigt van de vroegere bewoners onzes Vaderlands tot het hoofddoel dezes werks minder noodig is, en dus als algemeen bekend voorondersteld, of slechts in zeer korten omtrek herinnerd kon worden. In het 4de H. zou Rec. de zwakke legende van radboud's doop en dergelijke bijzonderheden, waarvoor glasius zelf erkent dat

{==582==} {>>pagina-aanduiding<<}
weinig gezag is, liever achterwege laten. Het 5de en 6de Hoofdstuk, die over bonifacius en de uitbreiding des Christendoms onder hem, en zoo ook het 8ste en 9de, die over karel den Grooten en den toestand der Christelijke Kerk te zijnen tijde handelen, hadden welligt, met eenige bekorting van hetgene, dat minder tot ons Vaderland betrekking heeft, gevoegelijk ineengewerkt kunnen worden: nu moet glasius meer dan eens op dezelfde zaken terugkomen, gelijk ook wel eens elders het geval is, b.v. bij de Kruistogten, vergel. bl. 295, 6 met bl. 174, 5. In het eerste Boek van het tweede Tijdperk laat hij (H. I) wel te regt een overzigt van den uitwendigen toestand der Christelijke Kerk in het algemeen, als van welke de Nederlandsche een deel uitmaakte, voorafgaan; maar, vermits hetzelve natuurlijk zeer bekende algemeene dingen bevatten moest, had het zonder schade korter kunnen zijn. - Meerdere uitbreiding daarentegen had Rec. gewenscht in hetgene, dat nu zeer kort behandeld wordt in het laatste Hoofdstuk van het eerste Tijdperk, en dat den gang der Goddelijke Voorzienigheid, bij de invoering van het Evangelie in ons Vaderland, betreft: dit gewigtige onderwerp, dacht hem, was geheel in den geest des Schrijvers en met het doel van dit werk zeer overeenkomstig, en had als zoodanig meer uitwerking verdiend. Hierbij had dan ook misschien doelmatiger gevoegd, juister getoetst en meer uiteengezet kunnen worden de stelling, die nu in het vorige Hoofdstuk, bl. 143, ter loops voorkomt, dat ‘de leer des Christendoms van die tijden, bij alle misvorming, beter en nuttiger was, dan die des Heidendoms.’ - Breed genoeg is de opgave van de Bisschoppen van Utrecht en hunne verrigtingen; maar daarentegen zou men mogen wenschen een meer duidelijk en volledig onderzoek naar de uitgestrektheid huns gebieds, ook in andere deelen onzes Vaderlands; te meer,
omdat glasius zelf hierover op verschillende plaatsen met verschillende bepaling spreekt: b.v. bl. 156 is het Hol-
{==583==} {>>pagina-aanduiding<<}
land, Gelderland, en zelfs het vrije Friesland, vooral de streken van Groningen, maar bovenal Overijssel; bl. 314 van boven, bijna geheel ons Vaderland; ald. van onderen, en bl. 315, een groot gedeelte van Overijssel, Friesland en Groningen, meer of minder regtstreeks, in de stad Utrecht het minst. Over het geheel zou men van den kerkelijken toestand der overige gewesten van Nederland een meer geregeld en volledig ovetzigt mogen verlangen. Over de magt, die ook andere Bisschoppen hier te lande hadden, waarvan glasius bl. 313, 4 met een woord spreekt, zou misschien ook nog iets meer te zeggen zijn.
Omtrent ettelijke bijzonderheden zij het Rec. geoorloofd, nog eenige vragen of bedenkingen mede te deelen, en wel in de eerste plaats aan den Schrijver zelven ter toetsing te geven. - Reeds in de Voorrede, bl. X, beweert hij, dat ‘de weidsche pracht van het Zuiden (in de Godsdienst) het eenvoudige Noorden niet kan behagen;’ dat ‘de koele bewoner van het Noorden in den aangebeden (Zuidelijken) Kerkvoogd en diens trawanten weldra belagers van zijne vrijheid zag,’ enz.; en bl. 19 en 34 van het werk zelf, dat, ‘toen het Christendom reeds aan de meer Westelijke Europeërs gepredikt werd, zich bij de Noordsche Natiën een meer zuivere geest ontwikkelde, niet alleen geschikt, om de leer des Evangelies aan te nemen en te bewaren, maar ook reeds van vroeg af bestemd, om haar, door de Zuidelijken verbasterd, en tot bijgeloof en prachtige osserdienst misvormd, hare oorspronkelijk schoone en reine gedaante terug te geven.’ Zou dit alles niet met eenige wijziging moeten verstaan en uitgedrukt worden? Dat eenvoudige koele Noorden heeft dan toch ook die weidsche pracht van het Zuiden en dien aangebeden Kerkvoogd niet alleen zich voor een' korten tijd laten opdringen, maar gedurende acht eeuwen behouden; en vele duizenden behouden dezelve aldaar nog: de eerste aanneming bij zinnelijke en onkundige Volken was zeer natuurlijk,

{==584==} {>>pagina-aanduiding<<}
want juist de zoodanigen treft het uitwendige onder alle hemelstreken het sterkst; gewoonte, gezag, tegenspraak en andere gebeurtenissen doen vervolgens het overige: maar het laat zich wel uit landaard en luchtstreek althans gedeeltelijk verklaren, dat, nadat eenmaal de eerste stoot tot Hervorming der Kerk gegeven was, dezelve die van het Noorden en Noordwesten van Europa het eerst en meest wakker maakte, en er misschien nog veel meer aldaar geheel zou hebben doen ontwaken, indien geen Staatkunde zich bij de Hiërarchie gevoegd hadde, om velen te doen insluimeren. - Zoo zou Rec. zich ook niet onbepaald met des Schrijvers denkbeeld vereenigen, (bl. 145) dat ‘een der plannen van het Godsbestuur met de invoering van het Christendom in ons Vaderland de langzame voorbereiding van de Hervorming der diep verbasterde Evangelieleer geweest is;’ daar deze stelling dán alleen bepaaldelijk voor ons Vaderland zou kunnen gelden, wanneer de Hervorming het eerst van hier uitgegaan was: en zou ook de vroegere tegenstand tegen de Hiërarchie hier wel zoo groot geweest zijn, als de Schrijver schijnt te stellen? Iets anders zou het zijn, wanneer men wilde onderzoeken, in hoe verre onze Natie en hare houding, ten tijde der Hervorming, tot bevordering dezer zaak gediend heeft. - Zou het ook wel zoo onbepaald waar zijn, wat glasius bl. 146 zegt: ‘Het bijna oogenblikkelijk gevolg van de invoering des Christendoms was eene groote verandering in de regeringsvorm’? Men zou dit ten minste gaarne nader uit de Geschiedenis bewezen zien.
Rec. zou nog wel meer kunnen vragen en in bedenking geven; maar het zou misschien van minder gewigt zijn. Genoeg zij dus het gezegde, waartoe niets anders, dan belangstelling in het werk van den Heer glasius, hem aandreef; terwijl hij wenscht, dat de Schrijver hetzelve op de gelukkigste wijze moge voortzetten en voleindigen.






{==585==} {>>pagina-aanduiding<<}

Jezus Christus, of Lotgevallen en Lessen van den Zaligmaker der Menschheid, naar tijdorde uit de eigene woorden der Evangeliën te zamengesteld, en met verklarende en leerzame aanmerkingen voorzien, door Dr. J.E. Feisser, Predikant (thans) te Franeker. Te Groningen, bij W. van Boekeren. 1832. In 12mo. V en 421 bl. f 1-80.

Men stelt met reden veel belang in alles, wat de strekking heeft, om de geschiedenis van 's Heilands leer en daden volgens het verhaal der Evangelisten op te helderen en in het noodige licht voor te stellen. Geen wonder dus, dat bergen's Gedenkwaardigheden uit het Leven van jezus, door Prof. heringa, zoo vele uitgaven heeft beleefd en nog altijd getrokken is, en dat evenzeer met stichting en graagte gelezen wordt het bevattelijke en nuttige werkje van Dr. c.w. stronck, hetwelk hij, toen nog Predikant te Jisp, ten jare 1800 te Utrecht heeft uitgegeven, onder den titel: De Geschiedenis van jezus naar de vier Evangeliën; een Leesboek voor de Christelijke Huisgezinnen. Toen ons dus dit werkje van Dr. feisser in handen kwam, hoopten wij een interessant boek te ontvangen, dat een interessant onderwerp ook interessant zou behandelen; doch een Recensent, die ons in het beoordeelen van dit werkje is voorgeweest, (zie Rec. o.d. Recc. XXVIste D. No. 5, bl. 185-189) heeft door de verlegenheid, waarmede hij aan den wil om te prijzen eenigzins gedrongen voldeed, duidelijk genoeg getoond, in welken zin dit werkje verdient interessant te heeten, zoo als wij na gezette en herhaalde lezing hebben bevonden, en hier onbewimpeld zullen blootleggen.
Bl. 1-6 vindt men voorloopige aanmerkingen over hetgeen vóór de komst van jezus door God ten behoeve der menschen gedaan was; en over den toestand, waarin zij zich, niettegenstaande dat alles, ten tijde der verschijning van onzen Heiland bevonden. Hierop

{==586==} {>>pagina-aanduiding<<}
verdeelt zich de geschiedenis volgens feisser in vier tijdvakken. I. Van de geboorte van onzen Heer jezus christus, tot aan zijne optreding als Leeraar onder Israël, nadat Hij verzocht was in de woestijn, bl. 21-45. Vooraf gaan, bl. 7-21, eenige berigten omtrent de gebeurtenissen, welke onmiddellijk vóór de geboorte van jezus plaats vonden. II. Van de aanvaarding des Leeraarambts van onzen Heer af, tot aan zijne reis naar het Verzoeningsfeest, [joann. V:1] bl. 46-117. III. Verhaal van de woorden en daden van onzen Heer, van zijne komst te Jeruzalem op het Verzoeningsfeest [joann. V:1] af, tot aan zijne komst bij Jeruzalem, om het laatste Paaschfeest te vieren, [joann. XII:1] bl. 118-288. IV. Laatste lotgevallen en gesprekken van onzen Heiland, welke wij gewoon zijn deszelfs Lijdensgeschiedenis te noemen, gevolgd door deszelfs luistervolle verheerlijking, [van joann. XII:1 tot luk. XXIV:51] bl. 289-415. Achteraan bevindt zich nog eene Lijst der Evangelieplaatsen, naar de orde, in welke dezelve zijn gerangschikt; bl. 419-421. Het overige wordt gevuld met de aanwijzing van drukfeilen en met bijvoegsels, bl. 416-418. Deze algemeene indeeling der geschiedenis maakt ons in geenen deele nog bekend met de geleidelijkheid en gemakkelijkheid der rangschikking. Ook de onderdeelen, in welke ieder tijdvak gesplitst wordt, leggen geenszins aan den dag de aannemelijkheid der aaneenschakeling van de Evangelische verhalen. Het
is wel zoo, dat eenige meerdere uitvoerigheid noodzakelijk zou zijn geweest, om de gronden op te geven, op welke des Doctors wijze van rangschikken gebouwd werd; maar dit wederhoudt onze pen niet, om te verklaren, dat het willekeurige en geheel vreemde, verre van gemakkelijk te zijn, niet bevallen kan, omdat het werkje nu minder kost. Het meerdere geld, dat bij betere uiteenzetting dier gronden zou moeten besteed worden, zou, indien feisser zijn gevoelen maar eenigzins kan aannemelijk maken, niet worden weggeworpen, omdat dit werkje dan meerdere waarde verkreeg en

{==587==} {>>pagina-aanduiding<<}
behield. Dat somtijds naar willekeur, zonder anderen grond, gerangschikt wordt, valt duidelijk in het oog, b.v. waar de gelijkenissen van den zaadzaaijer en andere, marc. IV:1-34, welke in het IIIde Tijdvak bl. 157-166 voorkomen, zonder de minste reden worden gescheurd van 's Heilands vertrek over het meer Gennezareth, hetwelk bl. 72 volgg. geplaatst wordt in het IIde Tijdvak, niettegenstaande marcus vs. 35 uitdrukkelijk schrijft, dat dit vertrek heeft plaats gehad in den avond van denzelfden dag, op welken die gelijkenissen reeds voorgedragen waren. Ook zijn wij verlangende naar de gronden, op welke de uitdrijving der kooplieden uit den Tempel, joann. II:13-22, verschoven wordt tot het tijdstip, op hetwelk de drie eerste Evangelisten dergelijke gebeurtenis vermelden, verg. bl. 55, 56 met bl. 297, 298. Het is zoo, ook anderen staan in dit gevoelen. Doch meerderheid van voorstanders doet op het punt van waarheid volstrekt niets af. Wie al de Evangeliën rangschikt naar regels en op gronden, ziet de misvattingen van loutere Exegeten zoo duidelijk in, en taal het verhaal van joannes, II:13-22, zoo wel op zijne plaats, als het latere voorval bij de drie anderen. In het Voorberigt leest men bl. III en IV: Daar de Evangelisten op onderscheidene plaatsen, somtijds woordelijk gelijk, somtijds met eenige afwijkingen van elkander verhalen, zoo heb ik alle herhaling en verscheidenheid trachten voor te komen, door hen vereenigd één geheel te doen uitmaken. Wie met de rangschikking der Evangelische verhalen en hetgeen daartoe behoort maar eenigzins bekend is, zal zich van dergelijke wijze van behandeling zorgvuldig onthouden, als welke,
vooral bij het regelen der woorden van den Heiland, tot de grootste verwarring aanleiding geeft. Ook hier vindt men daarvan menigvuldige proeven. Tot voorbeeld diene IIde Tijdvak, No. 12, bl. 87 volg., waar matth. X:2-4, V:I-VII:29, zoo als de lijst van feisser aanwijst, maar met weglating van H. VI:9-13 en H. VII:7-11, hetwelk wederom IIIde Tijdvak, No. 16,

{==588==} {>>pagina-aanduiding<<}
bl. 234-238, voorkomt, wordt tot één geheel bijeengevoegd met luk. VI:12-17, 20-49, XI, XII, XIII en XIV hier en daar. (?) Dit is letterlijk, zoo als de titel van het werkje zegt, lessen uit de eigene woorden der Evangeliën zamengesteld, maar met voorbijgang van alle tijdsorde. Dit is meest het geval met alle eenigzins uitgebreide voordragten des Heeren, welke volgens de Evangelisten op eenmaal zijn voorgesteld, maar door feisser, volgens bovenstaanden grondregel, zelfs over onderscheidene Tijdvakken verdeeld worden; zie b.v. IIIde Tijdvak, 6o. 19o. verg. IVde Tijdvak, 4o. Die zamenstelling heeft, behalve het willekeurige, nog dit groote gebrek, dat somtijds geheele stukken worden overgeslagen. Zoo zoekt men te vergeefs naar de gelijkenis marc. IV:26-29, welke volgens de lijst van feisser moest voorkomen III. 7o., maar bl. 157-166 niet te vinden is. Welke gevolgen dat willekeurig vaneenscheuren der redenen onzes Heeren door feisser heeft, zelfs in dit zijn werkje, zullen wij met één voorbeeld aanwijzen. Wij kiezen daartoe matth. XXIII:1-39, waar men vindt hetgeen jezus, drie dagen vóór zijn laatste Paaschfeest, aangaande de Farizeërs, met eenige uitvoerigheid, ten aanhooren van de scharen en zijne discipelen, heeft voorgesteld. Met opzet kiezen wij dit voorbeeld, omdat jezus meer dan eens eenige uitdrukkingen elders heeft gebezigd, welke ook hier zeer gepast voorkomen, en wel verdienden open lijk herhaald te worden. Men raadplege nu de lijst, door feisser achter zijn werkje geplaatst, en dan vindt men IIIde Tijdvak, No. 5o., XII:22-50 en
XXIII hier en daar. (?) Hierdoor wordt men gewezen op hetgeen bl. 147-151 voorkomt, zonder dat evenwel die lijst zelve de bladzijden aanwijst. Daar vindt men dan luk. XI:37-54 eene voordragt, geheel verschillende van hetgeen mattheus H. XXIII vermeldt. De aanteekening (139) zegt, dat mattheus, wanneer hij over de wijze lessen van jezus spreekt, veel bijeenvoegt, dat op verschillende tijden werd voorgesteld, en

{==589==} {>>pagina-aanduiding<<}
beroept zich op H. V, VI, VII en H. XIII, zonder zich in het minste te bekommeren omtrent hetgeen met grond is aangemerkt tegen het willekeurig toepassen van deze onbewezene stelling. Van matth. XXIII komt in den tekst niets voor, dan voor zoo verre het eenige (dat is niet volkomene) overeenstemming heeft met de woorden bij lukas. Mt. 23. L. 42. Mt. 25, 26. L. 39, 40, 41. Mt. 27, 28. L. 44. Mt. 6, 7a. L. 43. Mt. 4. L. 46. Mt. 29-32. L. 47-51. Men lette op de verschillende orde, in welke bij de twee Evangelisten de nog al verschillende woorden voorkomen, waarom wij hier de verzen onderscheidenlijk hebben aangestipt. Wel mogt feisser schrijven hier en daar; want het geheel ontbreekt. Maar misschien denkt gij, Lezer! dat alles op het beste zal neêrkomen. Laat ons zien. Op de lijst vindt men nog IVde Tijdvak, No. 3o., XXII:15-46 en iets uit Hoofdst. XXIII. Op bl. 310, 311 staan alleen de woorden uit dit XXIIIste Hoofdstuk van mattheus, welke voorkomen vs. 1-3, (met weglating van de laatste woorden: want zij zeggen het, en doen het niet) vs. 5, vs. 7-9, met weglating van de eerste woorden: ook de begroetingen op de markten. Dit is alles, wat wij van die schoone redevoering, in welke de Heer het karakter der Farizeërs zoo levendig afschildert, in dit werkje van feisser, en dan nog zoo willekeurig vaneengescheurd, wedervinden. En hoe weinig dit is, kunnen de door ons aangehaalde verzen aanwijzen. De aanteekening (406) op bl. 310 geeft nog eenigzins reden, waarom aldaar iets uit Hoofdst. XXIII voorkomt: ‘Verg. bl. 148-151 en aanm. 139. Hetgeen daar niet
geplaatst was, voegen wij hier in; terwijl het ons hoogstwaarschijnlijk voorkomt, dat de Heer te dezen tijde iets over en tot de Phariseën zal gesproken hebben, dat hunne verbittering vermeerderde.’ - Door te schermen met waarschijnlijkheid, waar deze, zoo als hier, niet te pas komt, wordt de rangschikking in dit boekje hoogstonwaarschijnlijk. Dit moest feisser zelf meer dan eens hebben gevoeld, b.v.

{==590==} {>>pagina-aanduiding<<}
toen hij, door luk. XVII:1-4 (bl. 198) af te scheuren van vs. 5 10 (bl. 253, 254), deze laatste verzen, voor welker plaatsing hij geen' anderen raad schijnt geweten te hebben, in het IIIde Tijdvak achter No. 18o. volgen liet met het opschrift: ‘Aanhangsel van eenige verzen uit lukas, die zonder eenig verband geplaatst schijnen, en waarvan dus moeijelijk te bepalen is, waar wij ze zouden moeten invoegen.’ Dit boekje schijnt letterlijk een Diatessaron te zijn, in hetwelk de namen en plaatsen der Evangelisten slechts dán in aanmerking komen, wanneer in de Aanteekeningen het een of ander moet worden medegedeeld ter staving van 's Mans niet altijd even gegronde meeningen. De lijst der plaatsen, achteraan gevoegd, maar in welke, tot groot ongemak, de bladzijden niet worden aangewezen, is door de menigvuldige misstellingen, welke door boven aangehaalden Recensent wel grootendeels, maar niet alle verholpen zijn, geheel ongeschikt, om uit den chaos, waarin de vier Evangeliën hier geworpen zijn, hunne eenvoudige en meer geregelde berigten geheel en volkomen ongeschonden weder te brengen. Ongeletterden, en voor zulken zal feisser wel het voornemen hebben gehad om dit boekje te schrijven, zullen misschien in dit werkje veel, en dan nog met vele moeite zoeken, maar beter en gemakkelijker het noodige vinden in het boven aangehaalde werkje van stronck, dat, hoewel tweeendertig jaren ouder, waarde genoeg bezit, om, wegens veelvuldige goede eigenschappen, gebruikt te worden door zulken, die feisser's geschrift spoedig op zijde schuiven.
Wij loopen dus niet hoog met dit werkje, en meenen genoegzame gronden te hebben aangevoerd, op welke ons oordeel rust. Opzettelijk onthouden wij ons van de mededeeling der veelvuldige aanmerkingen, welke wij zoo wel op 's Mans verklaringen in den tekst, als op zijne aanteekeningen hebben opgeschreven. Het blijkt toch nu reeds duidelijk genoeg, waarom en in welken zin ook wij naar een' tweeden druk verlangen.






{==591==} {>>pagina-aanduiding<<}

Geest der Homöopathische Geneesleer van Dr. S. Hahnemann. Uit het Hoogduitsch vertaald door J.F.P. Schönfeld, M.D. Te Winschoten, bij H.V. Huisingh. 1834. In gr. 8vo. VIII en 28 bl. f : - 30.

Dit stukje bestaat uit drie deelen: een voorberigt, bl. III-VI; de vertaling, bl. 1-20, en eenige aanteekeningen, bl. 20-28.
Volgens het voorberigt, is de Heer schönfeld (ons naar standplaats enz. geheel onbekend) tot de vertaling van dit stukje gekomen, om het heilzame van hahnemann's geneesleer ook bij ons meer bekend te doen worden; en omdat het oorspronkelijke door hemzelven eine systematische Darstellung der Homöopathie genoemd, niet afzonderlijk verkrijgbaar is gesteld. De Vertaler schijnt zich ook bijzonder tot dit werk gedrongen gevoeld te hebben door zeker opstel, in het Mengelwerk der Letteroefeningen (1834. No. III) opgenomen. Hij acht dit geschrijf wel gering, maar vreest toch, dat daardoor menig geneeskundige (risum teneatis, amici!) zal afgeschrikt en teruggehouden worden van een onbevooroordeeld onderzoek en naauwkeurige uitoefening der Homöopathie (bl. IV). Ongelukkige Homöopathie, wanneer de Arts door zulk geschrijf van uw onderzoek wordt teruggehouden, en even ongelukkig, wanneer alleen door dit geschrijf van den Heer schönfeld dat onderzoek moet bevorderd worden! Waarschijnlijk geschiedt den steller van dit stukje te vele eer; uit de strekking van het geheel zoude men, ook zonder dit met zekerheid te weten, wel kunnen opmaken, dat de schrijver het minst er aan gedacht heeft, de Artsen van het onderzoek dezer leer terug te houden; op zijn best, dat hij het publiek eenen wenk schijnt te willen geven. Indien het doel van den Heer schönfeld wezenlijk zoo groot is, dan kan wel gezegd worden, dat eene geringe zaak daartoe aanleiding heeft gegeven. Wie weet, hoe de
onbekende schrijver in stilte met deze kluchtige uitkomst zich ver-
{==592==} {>>pagina-aanduiding<<}
maakt! Waarlijk, zijn geschrijf heeft op deze wijze eene Hahnemannische werking gedaan!
Of evenwel elk, die met de leer van hahnemann schertst, haar niet zoude kennen, staat den Vertaler te bewijzen, en willen wij hem gewezen hebben naar het werk van Dr. fr. a. simon, jr. (*)
Vooralsnog zijn wij van het geroemde wonderdadige, hetwelk nu het geval is, en dan weder niet, (bl. V) niet zoo zeer overtuigd, dat men daarmede niet een weinig zoude mogen schertsen, waar men met deze wonderen in weinige uren wat te veel op heeft. Intusschen zagen wij ons niet gaarne als van de leer van hahnemann onkundig beschouwd, voor wiens leer daarenboven, waar zij te pas komt, wij zoo veel eerbieds hebben als voor elk ander stelsel, hetwelk bij onkruid tarwe en wederkeerig oplevert. Wij zijn het zelfs met den Vertaler eens, dat de aan eene chronische ziekte lijdende niet ongelukkig te noemen is, wanneer hij in de handen van eenen Homöopaath valt. Voor het wonderdadige in acute ziekten wachten wij betere bewijzen, dan die men met woorden ons wil toedienen.
Wij zouden thans tot een onderzoek moeten komen van het eigenlijke werk van hahnemann, de door schönfeld vertaalde en op deze wijze ons medegedeelde stellingen. Wanneer wij echter letten op den tijd, die sedert reeds is verloopen, - op zoo veel, het-
{==593==} {>>pagina-aanduiding<<}
welk voor en tegen dit stelsel sedert is geschreven, dan kunnen deze stellingen niet meer in het afgetrokkene en als op zichzelven staande beoordeeld worden. Tot hoe verre zoude ook deze beoordeeling niet uitdijen, wilden wij gelijktijdig, hoe kort dan ook, een beoordeelend overzigt van dit stelsel beproeven! En welk nut zoude deze onze arbeid hebben? Die het stelsel van hahnemann blindelings aankleven, zullen door eene beoordeeling, hoe onpartijdig ook, van hunne partijdigheid niet teruggebragt worden. Die het stelsel van hahnemann om eene of andere reden voorstaan, - om naam te maken door het vreemde, - om door het schijnbaar wonderdadige op de ligtgeloovigheid van een gedeelte des publieks te werken, hetwelk door het wonderdadige vooral geblinddoekt wordt; deze zullen nog minder gehoor geven aan bedenkingen, hoe gegrond ook, welke in strijd mogten zijn met zulke bedoelingen. Even als uit elk stelsel, zal ook uit dat, door hahnemann het zijne genoemd, de Geneeskunde, bij schadelijken invloed, eenige winst weten te doen, al diende het ook niet verder, dan om hun, die het met de zoogenoemde Contra-stimulisten houden, te toonen, dat er niet altijd overgroote giften van geneesmiddelen noodig zijn, om ziekelijke afwijkingen te herstellen. Waar de natuur ten goede werkt, behoeft zij weinig hulp, en daar zullen de geringe giften volgens hahnemann niets meer uitregten, dan de natuur gewoonlijk doet, alleen geholpen door een' gezetten en naauwkeurigen leefregel, die groote hefboom in de hand des genen, welke hem behoorlijk weet aan te
wenden, en, door den goeden wil van den verstandigen lijder, hem vrijelijk bezigen kan.
Tot dusverre vindt het overdreven stelsel van hahnemann, en die hem in overdrevenheid nog voorbijstreven, geen' steun, noch in Natuurkunde, (*) noch in eene op dezelve steunende redelijke Ziekte- en Geneeskunde.

{==594==} {>>pagina-aanduiding<<}

Wij vinden welligt bij eene andere gelegenheid aanleiding, op dit onderwerp terug te komen. Intusschen geven wij gaarne de verzekering, tegen dit stelsel niet vooringenomen te zijn, maar daarom te meer afdoende, op ondervinding steunende en door rede gelouterde bewijzen te verlangen; tot zoo lang voeden wij bescheidene twijfeling. Wij behoeven ter overtuiging meer, dan verzekering van wonderdadige werking. (Voorr. bl. V.) Door geen geschrijf ter wereld zullen wij van een onbevooroordeeld onderzoek afgeschrikt en teruggehouden worden. Verre af van hahnemann te honen of te bespotten, achten wij hem hoog om zijne verdiensten, maar tot bewondering zien wij vooralsnog geene reden.





Aanhangsel op het algemeen Woordenboek van Kunsten en Wetenschappen, in 8 Deelen bewerkt door wijlen den Heer Gt. Nieuwenhuis, en te Zutphen van 1820-1829 in het licht verschenen. Bijeenverzameld en in orde gerangschikt door een' vaderlandsch' Geleerde. A-B. Te Nijmegen, bij J.F. Thieme. 1833. In gr. 8vo. IV en 539 bl. f 5-17.

Het Woordenboek, door den Heer nieuwenhuis verzameld, bleek al spoedig de vereischte volledigheid te missen voor hetgeen het gebruik voor de lieden van de wereld, gelijk de Franschen ze noemen, vereischte. Ofschoon wij het omtrent dit nut met den Uitgever van het tegenwoordige Aanhangsel gansch niet eens zijn, en gelooven, dat zulke Woordenboeken-lectuur, die niet de minste inspanning vereischt, en waarin den gemakkelijken lezer alles geheel toebereid wordt voorgezet, meestal geschikt is om betweters en oppervlakkige halfgeleerden te vormen, (gelijk de uittreksels uit de oude Schrijvers, in de tiende Eeuw te Konstantinopel vervaardigd, allengs de hoofdwerken hebben doen verzuimen en eindelijk grootendeels verloren gaan) zoo denken wij echter tevens, dat, in de onderstelling van het nut dier Woordenboe-
{==595==} {>>pagina-aanduiding<<}
ken, dezelve zoo volledig als mogelijk dienen te zijn, en ook zoo goede Artikels als mogelijk te bevatten, ten einde de lezer niet dan juiste denkbeelden opdoe. En dan moeten wij zeggen, dat dit Aanhangsel ons daarin bijzonder, zelfs boven het hoofdwerk, voldaan heeft. In de onmogelijkheid, om van zulk een werk een aaneengeschakeld verslag te geven, hadden wij een aantal plaatsen opgeteekend, die ons bijzonder goed bewerkt voorkwamen, en welke wij naderhand vonden, dat meerendeels ook in het (laatst gelezene) Voorberigt worden vermeld als bijzonder degelijk. Wij mogen onze lezers dan wel uitnoodigen, om, in zooverre zij de vroegere deelen van dit Woordenboek hebben, zich ook dit waarlijk onmisbaar vervolg of aanvulsel aan te schaffen.
De Artikelen omtrent ons Vaderland zijn hier talrijk en deels zeer gewigtig. Van de van deraa's is p.j.b.c., in 1812 gestorven, schoon beknopt, blijkbaar con amore behandeld. Men vindt er de volgende, na 1830 vrij zonderling luidende, uitdrukkingen in: Met eene ziel, gloeijende voor vrijheids- en vaderlandsliefde, was hij een hevig tegenstander der Aristocratie, en hielp als zoodanig de omwenteling van 1795 te Amsterdam ijverig bevorderen. Uit den droom van die vrijheidsen vaderlandsliefde dachten wij, dat thans wel ieder ontwaakt was! Vervolgens aalbrecht van beijeren, Aardenburg (wat heel kort), Aardrijkskunde (verdiensten der Nederlanders omtrent de), een zeer volledig en van groote kunde getuigend Artikel, hetwelk in een kort bestek vele zaken bevat; aarnoud van Gelderland, door wiselius ten tooneele gevoerd (hetwelk hier niet vermeld wordt), Abkoude, ada (Gravin), Paus adriaan VI (floriszoon), agricola (rudolphus), aitzema (lieuwe van), akkooi (acquoy), alberti (j.), alkemade (c. van), j. allart (scherp en bits, waarschijnlijk van een' boekverkooper), almeloveen, Alphen, Altena (Land van), alting, Oostfries, doch Nederlandsch Schrijver (wij weten niet, of het ironie is,

{==596==} {>>pagina-aanduiding<<}
wanneer hij genoemd wordt ‘Afgevaardigde op de zoo noodzakelijke Synode van Dordrecht’), Amboina, Ameland (uitvoerig; sedert het onheiljaar 1795 is het verval schrikbarend), amersfoordt (Prof. j.), de Heeren van Amstel, Amstelveen, Amsterdam, een zeer merkwaardig Artikel, bevattende alle de veranderingen en verbeteringen, sedert 1820 aldaar aangebragt, zoo als het entrepôtdok, het ooster- en westerdok met de sluizen, de overbrenging der Handel- en de stichting der Westindische Maatschappij, de verbreeding der wateren voor de Rhijn-vaart, (mogten wij het begin van den thans zoo onmisbaren ijzeren spoorweg naar Keulen daarbij kunnen voegen!) de (thans weder vernietigde) Amsterdamsche haringreederij, de toeneming van den scheepsbouw en het langzame verval van den handel (tot 1830: sedert de afscheiding van België is die, vooral de Rhijn-handel, weder zeer toegenomen) en andere belangrijke statistische opgaven. Daarop volgen andreae (beucker), anslo (reinier), Antwerpen (Kasteel van); de lotgevallen daarvan worden hier vermeld, onder anderen, dat een Oostenrijksch Generaal, Belg van geboorte, het in 1790 aan de Belgische opstandelingen voor 100,000 gulden verkocht. Welk een onderscheid bij 1830 en 1832! De verrader ontving echter van de eerloozen, waaraan hij zich verkocht had, geen' penning, en stierf arm! Voorts loopt het Artikel uitvoerig over de tegenwoordige ruïnen van het Kasteel. Verder: Apel (Klooster ter) in Groningerland, Apeldoorn,
appelius (Mr. j.h.), Appingadam, Arentsburg (een bij uitstek naauwkeurig berigt van de uitgravingen aldaar, grootendeels van den Heer reuvens zelven), arntzenius (r.h. en j.o.), Artesiaansche putten of bronnen (deels in betrekking tot Nederland, en een der uitvoerigste en grondigste Artikels), Baardwijksche Overlaat, bachiene, (w.a.) Hoogleeraar te Maastricht, kaspar van baerle, bakker (Prof. gerbrand), balen (de Geschiedschrijver van Dordrecht), Banda - Eilanden, Banjermassing, Ban-
{==597==} {>>pagina-aanduiding<<}
ka, bankert (joost), Bantam, barbaz, barbeyrac (wel geen geboren, maar een genaturaliseerd Nederlander, en Hoogleeraar te Groningen), baster (job), (weder een zeer uitvoerig bewerkt Artikel; hij was een Zeeuwsch Natuuronderzoeker;) Batavia (de Stad wordt thans slechts op 30,000, in plaats der vroegere 160,000, die zij echter nimmer bereikt heeft, gerekend; doch daaronder telt men dan niet hetgeen men Nieuw-Batavia mag noemen, het Molenvliet, Rijswijk, Noordwijk, Weltevreden, enz. te zamen eene zeer aanzienlijke Stad), Batavieren (Land der), Batenburg, baudius, Beemster, den beer, Beersche Maas, beijerinck (Waterbouwkundige), van bemmelen, (a.) Natuurkundige, betouw (Mr. j. in de), w. beukelsz,
Bevolking van Zuid-Holland in de 16de Eeuw, Bevolking van Nederland, bilderdijk (de beide Echtgenooten); oordeelkundig wordt het leven des Dichters in vier tijdperken verdeeld: 1. tot op zijne ballingschap, 2. die ballingschap tot op zijne terugkomst onder den Raadpensionaris schimmelpenninck (niet onder Koning lodewijk, zoo als er verkeerdelijk staat), 3. tot op zijne uitgave van schotsman's Eerzuil op de Dordsche Synode (waarmede de nieuwere vondel in het strijdperk trad, als kampioen voor de zaak, die de eerste vondel, twee Eeuwen vroeger, zoo onverzoenlijk, met gevaar van lijf en goed, had vervolgd), 4. die bijkans onophoudelijke strijd tot aan zijnen dood. Over 't algemeen is de beoordeeling van den gunstigen kant; van 's mans gebreken wordt weinig gezegd. J. van der bildt, beroemd Friesch Teleskoopmaker; lodewijk de bils, Ontleedkundige; binkes, (jacob) een wakker Zeeman; n. en s. blankaard, a. blanken, Waterbouwkundige; Instituut voor Blinden te Amsterdam, bodisco (m.), boelens (Baron van Lijnden), boerhaave (een uitnemend Artikel), le boe (sylvius), wiens geneeswijze door boerhaave is omverre geworpen; boisot (l.

{==598==} {>>pagina-aanduiding<<}
van), bolhuis (l. van), bolstra, Bommel (Zalt-), bondt en bonn, Geneeskundigen, bontekoe (w. ij.), van der boon mesch, boonzajer (c.), borger (wat kort), brakel (de Zeeheld j. van), brinkman (Wed. van streek), de Godgeleerden petrus broes en zijn Zoon broërius, brugmans (a.), brunings (c.), de beroemde Waterbouwkundige; bussingh. (j.w.) De lezer ziet, welk eene menigte vaderlandsche onderwerpen en personen hier, doorgaans zeer goed en, waar het pas geeft, vrij uitvoerig, behandeld wordt. Buitendien echter zijn er nog hoogst belangrijke Artikelen in dit deel. Dus wordt de Aardappel hier met bijzondere zorgvuldigheid en naauwkeurigheid beschreven; het zou ons verwonderen, indien dit Artikel niet aan een' beroemd' Geleerde in het vak der Landhuishoudkunde aan eene onzer Hoogescholen te danken was. Ook het Artikel Aarde (gebruik van het eten van) bevat merkwaardige bijzonderheden. Bij het onbeduidende Artikel abbadie verwondert het ons zeer, 's mans hoofdwerk, waaraan hij zijnen meesten roem, zelfs in de Roomsche Kerk, te danken heeft, Verhandeling over de waarheid van de Christelijke Godsdienst, niet vermeld te zien. De Abbassiden, die groote bevorderaars van wetenschap en letteren in het Oosten en Heerschers te Bagdad vijf Eeuwen lang, hadden toch meer dan vier regels verdiend. De Artikels alexander I, Keizer van Rusland, Algiers, uitvoerig omtrent de verovering en het bezit door de Franschen, Almanak (Chinesche), Armenische
Letterkunde, en vooral Armoede, (maatregelen tegen dezelve in vroegere en latere tijden) verdienen onderscheiding en aandacht. Het laatstgenoemde is een voortreffelijk opstel, mede wat den stijl betreft, maar hetwelk ook (zie bl. 247) grootendeels uit eene Redevoering van den Hoogleeraar d. j. van lennep ontleend is. Voorts zijn beethoven en de Bijenteelt nog, elk in zijne soort, belangrijke Artikels.

{==599==} {>>pagina-aanduiding<<}

Wij zien dus, dat de Redacteur van het Aanhangsel althans niet bij wijlen den Heer nieuwenhuis in de keuze en het verkrijgen van goed bewerkte stukken terugblijft. Wij wenschen den Uitgever daarmede geluk, en hopen, dat, zoo doende, deze onderneming meer en meer de volmaking zal naderen. Uit de Voorrede zien wij, dat er nog slechts vier deelen zullen volgen, die alle de letters na A en B moeten bevatten. Het zou jammer zijn, dat, gelijk de Redacteur in dat zelfde Voorberigt zegt, tot die bezuiniging de degelijke Artikelen zouden moeten worden besnoeid. Wij zouden hem eenen anderen raad geven, om namelijk verscheidene min beteekenende Artikelen of Personen, b.v. van den jongsten tijd, weg te laten. Welke dat zijn, in voorbeelden te doen kennen, zou hatelijk kunnen schijnen; wij twijfelen niet, of de Redacteur zal zelf wel begrijpen, wat en wie wij bedoelen. Het is waar, dat die stukjes meest klein zijn; maar vele kleintjes maken één groot, en dus zou dat nog al plaats winnen. Indien men ook slechts 4, 5 of 6 regels over een onderwerp of voorwerp kan zeggen, dan is het doorgaans van dien aard, dat men die moeite wel kan uitwinnen. Wat geenen invloed hoegenaamd op de Maatschappij heeft gehad, behoort hier niet te huis.
Wij hopen, dat de volgende deelen op dezelfde wijze zullen voortgezet worden. De Redacteur geve liever een deel te meer regt goeden voorraad, dan zich, uit plaatsgebrek, het afsnijden van belangrijke stukken te getroosten.






Geschiedenis des Vaderlands, door Mr. W. Bilderdijk, uitgegeven door Prof. H.W. Tijdeman. IVde Deel. Te Amsterdam, bij P. Meijer Warnars. 1833. In gr. 8vo. 380 Bl. f 4-25.

Dit Deel bevat het vervolg van het Beijersche, het Bourgondische en het begin van het Oostenrijksche Huis. Het

{==600==} {>>pagina-aanduiding<<}
loopt van het begin der regering van albrecht van beijeren, als Graaf, tot aan den dood van filips den schoonen, of van 1388 tot 1506, en omvat dus een tijdperk van ongeveer 120 jaren. De Grafelijke Regering van albrecht van beijeren wordt met beknoptheid behandeld, en zijn karakter - of liever zijn gebrek aan karakter - goed voorgesteld. Hooger loopt bilderdijk met diens Zoon en Opvolger willem VI, die hier veel gunstiger wordt afgeschetst, dan bij wagenaar en anderen het geval is. Na dezen zouden wij nu zijne Dochter jacoba van beijeren moeten aantreffen; maar bilderdijk vindt goed, haar geheel uit te monsteren, en laat op willem VI dadelijk jan van beijeren, vervolgens jan van braband, en eindelijk filips van bourgondië volgen.
Wanneer men nu nagaat, 1o dat de Edelen en Steden op eene Dagvaart in 1416 plegtiglijk aan willem VI gezworen hebben, dat zij jacoba, zoo hij zonder wettigen Zoon na te laten overlijden mogt, voor zijne Erfdochter en NB. leenvolgster zouden erkennen (men zie het stuk bij mieris, Charterb. IV. 383); 2o dat jacoba dan ook, na den dood hares Vaders, terstond in alle de Steden van Holland (Dordrecht alleen uitgezonderd) als Landsvrouw en wettige Gravin is gehuldigd, en dat zij ook in Zeeland terstond en alomme als zoodanig is erkend geworden; en 3o dat de woelgeest jan van beijeren zich wel, schoon eerst daarna, te Dordrecht liet inhuldigen, maar NB. niet als Graaf, maar alleen als ruwaard: dan mag het gewis verwondering baren, dat bilderdijk met eene pennestreek den naam eener Gravin uitwischt, die steeds vóór hem als zoodanig is erkend geworden, en die in allen gevalle facto geregeerd heeft, tot dat zij voor openbaar geweld bukken moest. Trouwens dit is zóó waar, dat bilderdijk haar niet uit de Geschiedenis, waarin zij zulk eene belangrijke rol gespeeld heeft, heeft kunnen uitwisschen, zonder dat hij alle de facta van dien tijd zou hebben moeten weglaten: zijn uitmonsteren bepaalt zich dan ook tot de lijst der Graven en het opschrift boven aan de bladzijden, en tot het niet erkennen van haar regt.
Wat dit laatste betreft, men mag, zonder bilderdijk te kort te doen, van oordeel zijn, dat hij, even als met margareet, zijn eens opgevat systema per fas et nefas

{==601==} {>>pagina-aanduiding<<}
heeft willen volhouden: ‘Holland was een mannelijk Leen, en dus kon de Keizer zonder toestemming van den Rijksdag geene vrouw met dat Graafschap verlijden.’ Het eerste kan toegegeven worden, zonder dat het laatste daar nog uit volgt. Het is hier de plaats niet, althans ons bestek verbiedt ons, hierover uit te weiden; maar met een woord verwijzen wij naar I Feud. 24 (*). Men zie daarover in het breede schilter's Commentatio de naturâ successionis feudalis, Cap. II. § X en XI, (p.m. 185-188) alwaar hij, op grond van dien tekst, aantoont, dat de Leenheer, zelfs in een mannelijk Leen, (als er geen Zoon is) eene Dochter met het Leen begunstigen kan, en dat de Agnati dan geene Actio revocatoria hebben. Men lette verder op het verlij van margaretha zelve; een voorbeeld, 't welk bilderdijk niet heeft kunnen wegcijferen, dan met de uitvlugt, dat het een (Keizerlijk!) knoeiwerk was met een dessous des cartes! En wil men nog een voorbeeld, men lette op het Diploma van Keizer rudolf van 19 Junij 1282, (bij kluit, C.D. p. 861) waarbij hij aan floris V belooft, dat, zoo deze zonder wettig mansoir kwam te overlijden, zijne dochters hem in het Graafschap en in de Leenen, welke hij van den Keizer en het Rijk hield, zouden opvolgen. Dat nu
Holland in de oudere tijden een mannelijk Leen was, kan worden toegegeven; maar met betrekking tot jacoba is de vraag, of ten haren tijde, na zoo vele antecedenten, (het zoo even aangehaalde Diploma van Keizer rudolf, het verlij van Keizer lodewijk, en de daadwerkelijke Regering van margaretha) het Graafschap wel zoo uitsluitend als mannelijk Leen moest beschouwd worden. En dit vinden wij, ten minste, twijfelachtig. Hoe kan men zeggen, dat een Leen mannelijk is, wanneer 60 jaren te voren eene vrouw, door den Keizer, daarmede beleend is, en werkelijk geregeerd heeft? En wanneer wij nu eens op deze wijze redeneren: door den dood van willem IV was het Graafschap aan het Rijk vervallen; de Keizer beleent er nu voor

{==602==} {>>pagina-aanduiding<<}
het eerst eene vrouw mede, en dus is het van dat oogenblik af een vrouwelijk Leen geworden, (Feuda, quae feminae primum acquisiverunt sunt feminina. Vid. heinecc. ad schilteri Instit. Juris feud. p.m. 108) is het dan wel zoo uitgemaakt, dat jacoba niet als Dochter haren Vader kon opvolgen? En in dat geval had zij zeker niet eens een Keizerlijk verlij noodig.
Wij zeggen dit hier volstrekt niet, om van onze zijde eenig systema op te werpen; integendeel, wij erkennen ons daartoe geheel onbevoegd: maar wij voeren het alleen aan, om te doen zien, dat de hoofdstelling van bilderdijk nog geenszins zoo zeker is, om de facta, door welke zij wedersproken wordt, zoo maar losweg op zijde te schuiven.
De Geschiedenis van jacoba is overigens geschreven, niet in eenen gemeenzamen Collegiestijl, maar in eene soort van taal, welke wij liefst niet zullen noemen. De Lezer oordeele; de Lezeres gelieve deze bladzijde over te slaan.
Bl. 78. ‘Jan van braband, wiens physiek niet gesteld was, om haar te bevredigen, en wiens zwakheid van verstand hem buitendien bij eene zoo slimme en doortrapte feeks verachtelijk maakte.’
Ald. ‘De overmatige hitte van haar gestel, waar hij niet tegen op kon.’
Ald. ‘De Hertog van glocester, die een veelbelovend man op het oog was.’
Bl. 79. ‘Zoo zij slechts een man had, die haar bevredigen kon.’
Bl. 81. ‘Een dartel wijf, die lassari, maar niet satiari poterat (vermoeid, maar niet verzadigd worden kon)’ enz.
Uit deze uitdrukkingen kan men nu tevens opmaken, hoe bilderdijk over jacoba van beijeren denkt. Zij is, in één woord, de beestelijk vuile jacoba, eene Duivelin in menschengedaante. Wij zullen met een enkel woord aanmerken, dat nog nimmer eenig Geschiedschrijver deze rampspoedige Vorstin met zulke afzigtelijke kleuren geschilderd heeft, en dat bilderdijk daarbij omstandigheden aanvoert, van welke men vragen mag: hoe komt hij er aan? En dit met te meer regt, daar bilderdijk hier geene bronnen aanhaalt, noch zich op het gezag van eenig Schrijver beroept. Over het physiek gestel van jacoba spreekt hij althans met eene zekerheid, als hadde hij als Doc-
{==603==} {>>pagina-aanduiding<<}
tor over haar gepractiseerd; maar met eene onkuischheid in bewoordingen, die beneden alle fatsoen is. Maar 't is zoo, oude familiën weten het beter, dan de Geschiedschrijvers en de tijdgenooten zelve!
Ten aanzien der Regeringen van filips van bourgondië, karel den stouten, maria en filips den schoonen, is bilderdijk pontus heuterus op den voet gevolgd, zonder zich veel om den uitmuntenden Vlaamschen Geschiedschrijver meyerus te bekreunen, die dan toch tot 1477 in ons oog de hoofdbron blijft. Op weinige uitzonderingen na, is bilderdijk's werk hier een Excerpt uit pontus heuterus, doorspekt met uitvallen tegen wagenaar en de Amsterdamsche kooplieden. Echter is bilderdijk in het raadplegen van zijnen heuterus met weinig naauwkeurigheid, ja met vrij wat overhaasting te werk gegaan. Men oordeele:
Bladz. 131. ‘Filip de goede trouwt in Januarij 1430 (dat Is 1431) zijne derde Gemalinne izabella (of elizabeth) van portugal.’ Daar bilderdijk hier zoo stellig zegt, dat is 1431, moeten wij opmerken, dat hij zich hier stellig vergist. Heuterus, wien bilderdijk hier volgt, zegt p.m. 85: III Idus Januarii anno 1430, maar volgt hier en elders den gewonen stijl. Meyerus, die den Hofstijl volgde, volgens welken het jaar met Paschen begon, brengt dit huwelijk tot Januarij 1429, dat is Januarij 1430 volgens den gewonen stijl. Zoo ook alle anderen, bijzonder de barante, die eene Ordonnance van filips den goeden tot regeling van het Huis zijner nieuwe Gemalin aanhaalt, gedagteekend 5 Janvier 1429 V. S. - dus weder 1430. Zie zijne Hist. des Ducs de Bourg. T. XI. p. 62-64. Edit, de Louvain, 1826. 12mo. Te regt zegt dus wagenaar, IIIde Deel, bl. 509: in den aanvang van 1430.
Bl. 157. ‘Over de vierduizend voorname dorpen werden er (in Vlaanderen) verbrand.’ Vlaanderen was zeker te dier tijd sterk bevolkt; maar vierduizend voorname dorpen waren er dan toch wel in de Nederlanden alle te zamen niet te vinden. Wat zegt heuterus? (p. 103 a): Devastatis tamen et incendio consumtis plusquam quatuor insignium villarum millibus. Maar villa is hier geen dorp, maar een huis, eene boerenwoning. Zoo zegt meyerus, van dit

{==604==} {>>pagina-aanduiding<<}
zelfde geval sprekende, pag. 307 vso.: Refert Tornacensis quaterna amplius millia villarum seu habitationum ea expeditione fuisse consumta. Dus vierduizend woningen.
Bl. 248. ‘De Sluisenaars rusteden een aantal schepen uit, waarmede zij op de Hollandsche en Zeeuwsche kusten en stranden stroopten en roofden; waartoe zij zich veelal van vlotten bedienden, die in de verte door 't zeil niet verraden werden. Met dezen, wel van geschut voorzien, deden zij in 1485 Walcheren aan, plonderden Vlissingen’ enz. Die nu een weinig met de Noordzee tusschen Sluis en Vlissingen bekend is, weet, dat het al even gemakkelijk valt, om daarover met vlotten te varen, als om met schaatsen over de duinen te rijden. Bij pontus heuterus lezen wij (Rer. Austriac., L. II. c. 5. p.m. 71): Armarant in hanc rem actuarias naves complures, ne e longinquo appropinquantium onerariarum vela atque antennae conspicerentur, hasque tormentis ac milite complerant. Harum justo numero Sluzâ solventes, Insulam Walcheranam petunt, ac Vlessingam invadunt etc. Nu is navis actuaria geen vlot, maar eene roeibark of roeybaerse, gelijk onze Voorvaders dezelve noemden. Zie junii Nomencl. p. 205 en kiliaan in v. roedschip, roeyschip, navis actuaria. Dus zegt wagenaar, V. 235, weder te regt: met eenige roeibarken.
Bl. 249. ‘Nu zochten de Gentschen den Koning (van Frankrijk) om vermogender hulp aan; en deze zond hun openlijk 2000 Voetknechten en 650 Lanciers te paarde onder den Hertog van crevecoeur, die te Doornik afgewezen werd. Na eenige andere voordeelen (?) te behalen, brengt hij den Gentenaren een zeer gevoelige neep toe,’ (wie deed dit? crevecoeur, die tot hulp gezonden was?) ‘doch het mislukte hem de stad te overrompelen. Koning karel VIII verbiedt Brabant en Henegouwen aan maximiliaan hulp te bewijzen. Op 't andwoord van maximiliaan zend(t) hij den Hertog van crevecoeur met 36 stukken geschut, 650 Kurassiers, en 8000 man te voet in Fransche soldij naar Gent,’ enz. Wanneer men deze zending of zendingen van crevecoeur bij heuterus leest, die er meer dan ééne bladzijde aan besteedt, is alles verstaanbaar. Zoo als het hier staat, is alles onder elkander verward, en levert zelfs geenen zin op.
Bl. 269, 270. ‘De Stad Deinze had zich zeer versterkt

{==605==} {>>pagina-aanduiding<<}
en bezetting van Franschen en Vlamingen uit Gent ingenomen. Maar christoffel van baden neemt haar met 4000 man bij nacht. Temple wordt stormenderhand genomen en daar blijven 400 Gentenaars. De Gentsche Bevelhebber wordt met een pook door de borst op een deur vastgestoken, en met de deur in de rivier gelegd om naar Gent af te drijven.’ Temple wordt dus stormenderhand ingenomen. Wat is dit voor eene stad? Er ligt wel een gehucht Tempel onder Oudenaarde; maar daarvan wordt hier niet gesproken. Temple, waar bilderdijk van spreekt, ligt aan de Leye, even als Deinse; want de Bevelhebber der Gentenaars werd in die rivier gelegd, om naar Gent af te drijven. Zien wij dan, wat heuterus zegt, Rer. Austr., pag. mihi 91b.: Deinsa, oppidulum elegans per quem (sic) flumen Lysa labitur, erat. Id insigniter munierant oppidani.- Mittit eo Rom. Rex Christophorum Badensem, cum quatuor millibus Germanorum peditum, ac Ferrium Novellium, peditum Walonum praefectum, qui hora secunda noctis Deinsam occupant. Germani Templum vi expugnant. Periere quadringenti, capti plures et inter hos Gandensium praefectus, quem ligneae januae affigunt; - dein januam Lysae amni imponunt ut secundo flumine Gandavum perferretur. Dus Templum de kerk. De Walen bezetten Deinse, en de Duitschers nemen de
kerk stormenderhand in. Arme wagenaar! ware er iets dergelijks bij u te vinden, wat zou het ezels, sullen en zotten geregend hebben! Temple van bilderdijk ligt dus op ééne breedte met Vlieghene van van loon.
Wij zullen ons van verdere aanmerkingen onthouden, maar alleen, ten slotte, om een denkbeeld te geven van de gemoedsgesteldheid, in welke bilderdijk dit gedeelte van zijn werk geschreven heeft, en tevens eenige staaltjes van zijnen historischen stijl aan te voeren, eenige passages laten volgen, onder de volgende rubrieken:

De Kooplieden.

Bl. 46. ‘Den kooplieden verveelde over en weder het rooven en beroofd worden, en zij verstonden elkander. Hadden de Vorsten het dus blijven begrijpen, het ware gelukkig geweest voor geheel Europa. Maar elkander voor hun onderdanen te willen doen instaan, en dezen bescherming geven, waar zij geen gezag hebben of kunnen hebben, is eene juridique illusie, die onopnoembare jam-
{==606==} {>>pagina-aanduiding<<}
meren ten gevolge gehad heeft. De vraag is echter, of zonder dat alle macht en gezag niet weldra in handen der kooplieden gekomen zou zijn? Ik antwoord volmondig, ja. Maar zij is het nu ook: alleen zou zij het dan openbaarlijker zijn, en men zou beter weten in welken tijd of epoque der wareld men zich bevindt, daar men nu, door een uiterlijk verblind, geene oogen heeft om te zien, wat voor heel de Christenheid zoo onverandwoordelijk is niet te zien, en voor het geheelal van een zoo onuitspreeklijk gewicht als de vervulling aller profecyen.’!!
Bl. 145. ‘De Hertog (zegt wagenaar) deed anders niet, dan de onderhandelingen met de Oosterlingen te doen hervatten.’ ‘Het is zoo, hij kende de kooplieden niet genoeg om er een goed deel van, den kop voor de voeten te doen leggen en hun magazijnen te doen openen om het volk te spijzen, en hiermede had hij ongetwijfeld beter gedaan.’
Bl. 147. ‘Zie daar, wat men Hertog filip te laste mag leggen, dat hij op deze wijze zijn volk onder het verachtlijk juk van kooplieden bracht.’
Bl. 314. ‘De Stedelijke dwinglandij is en was altijd de onmenschelijkste op aarde, maar zij gaat boven alle verbeelding als de koopmanszucht haar versterkt.’
Bl. 351. (Bijvoegs.) ‘Koopmansdwingelandij. Een Imperium van onwederstaanlijk geweld, en onmenschlijke tijrannij, bestaande in 't volstrektste despotismus, 't volkomenste Atheïsmus, en voerende tot de afgrijslijkste destructie van alle moreel en physijk,’ enz. enz.


Wagenaar.

Bl. 104. ‘Het is der moeite waardig, wagenaar hier bij na te slaan, zoo men van den duivelenaart der Hoeksche partij die hij aanhangt, een recht denkbeeld wil vormen. 't Is de Duivel zelf tegen 't licht der blijkbare waarheid aangrijnzende, met een Amsterdamsche Burgemeesterspruik op den kop, en met de staart (als een bandrekel die zich bep... heeft) tusschen de beenen getrokken! En zulke duivelen hebben in Holland den eenvoudigen Burger zijn Historie geleerd!’
Bl. 167. ‘Op 't welk wagenaar weder een beestelijk domme en kwaadaartige aanmerking maakt, die niet minder dan een Godslastering is.’
Bl. 184. ‘Van de lasteringen des vervloekten wagenaars,

{==607==} {>>pagina-aanduiding<<}
die de geschiedenis der Vorsten even als die van den gezegenden Heiland vervalscht, behoeven wij derhalve niet te spreken.’


Varia.

Bl. 245. ‘De Dorpschouten in Zuidholland (dat toen reeds het slechtste schuim van volk schijnt geweest te zijn.)’
Bl. 276. ‘Eer hij overkwam, hingen zijn vrienden reeds in de lucht met de kraaien in onderhandeling.’
Bl. 295. ‘Hij zond eenige knapen naar Hoorn en Enkhuizen, om te zien of hij daar verstandhouding kon krijgen; maar zijn zendelingen stierven aan een ongemak, waarover men getwist heeft, of het een inflammatie en apoplexie, dan een paralysis zij. Dit vond hij een res mali ominis.’
Bl. 296. ‘Kaas en brood. Gelukkige tijd toen het gemeen daar nog aanspraak op maken mocht! en het niet voor een groot geluk behoefde te rekenen, dat het met enkel ziel-en lichaam verpestende aardappelen, op de straten verkwijnen moest.’

Et voilà cependant comme on écrit l'Histoire!






Geschiedenis der Nederlanders buiten Europa, enz. van het laatst der XVIde Eeuw tot op dezen tijd; door N.G. van Kampen. IIIden Deels 2de en laatste Stuk. Te Haarlem, bij de Erven F. Bohn. 1833. In gr. 8vo. VI-XXVI en 399-793 bl. f 4-10.

Wij wenschen onzen Landgenooten geluk met de voltooijing van dit werk, 't welk eene zoo gewigtige bijdrage levert tot den roem, door Nederlanders in de verstafgelegene hoeken der aarde behaald. Hetgeen met andere werken wel eens plaats heeft, dat namelijk de laatste deelen met minder zorg bearbeid zijn dan de eerste, is voorzeker met dit werk van van kampen het geval niet. Vond hij voor de vroegere tijden overvloed van bouwstoffen, deze minderden naar mate hij tot min verwijderde tijdperken overging; en tot onzen leeftijd gekomen, heeft hij zich den moeijelijken arbeid getroost, om een geheel nieuw gebouw op te trekken, daar hij hier, in den volsten zin des woords, geenen voorganger had. Zelfs de bouwstoffen, die in druk voorhanden zijn, waren zoo weinig toereikende om een volledig geheel daar te stellen, dat, zoo de belangstelling van vele Hooge

{==608==} {>>pagina-aanduiding<<}
Ambtenaren, vooral uit Nederlandsch Indië, den Schrijver geene tot dusverre ongebruikte en onbekende stukken had bijgezet, hij zeker zijnen arbeid slechts zeer onvolkomen had ten einde gebragt. Doch dit heeft geholpen, en tevens hooge waarde bijgezet aan dit laatste Stuk, van 't welk wij nu een kort verslag geven.
Men vindt in hetzelve: 1o. De Geschiedenis der Kaapkolonie van 1800-1806, of tot de tweede bemagtiging daarvan door de Engelschen; 2o. die onzer Oostindische bezittingen van 1802 tot de onderwerping van dipo negoro en de komst van den Gouverneur-Generaal van den bosch, of tot Maart 1830; 3o. die der Westindische Koloniën van 1795 tot op onzen tijd, en 4o. die der Kust van Guinee van 1791 tot op den dood van daendels.
Zeer lezenswaardig is hetgeen de Heer van kampen over de Kaapkolonie mededeelt; doch het gedeelte, 't welk Java betreft, is verreweg het meest belangrijke en ook, uit den aard der zaak, uitgebreidste van dit werk. De gebeurtenissen, sedert 1802-1808 op Java voorgevallen, waren zeer weinig bekend, ten minste zoo weinig uiteengezet, en daarbij zoo uiteenloopend voorgedragen, dat men slechts de hoofdomtrekken kende, maar geen juist begrip van den waren stand der zaken wist te maken. Ook dáár bestonden verschillende inzigten, die invloed hadden op de Schrijvers, naar mate zij deze of gene gevoelens of stelsels voorstonden. De Heer van kampen erkent zediglijk, (bl. 440) dat het hem niet is mogen gebeuren, dezen sluijer op te ligten. Niettemin zal men, na de lezing van dit stuk, met ons van oordeel zijn, dat hij het met zijne bouwstoffen en hulpmiddelen ver gebragt heeft. - Een der schoonste gedeelten van dit werk is de geschiedenis van den opstand onder dipo negoro, kiaja modjo en seutot van 1825 tot 1830; welke oorlog met uitvoerigheid behandeld is, en waarin niet alleen hulde gedaan wordt aan de groote verdiensten en taaije volharding van den Luitenant-Generaal de kock, van geen, dibbetz, ledel en zoo vele anderen, maar ook aan die der Belgen, die toen als Landgenooten onder onze vanen streden. Den Schrijver viel voor dit merkwaardig tijdperk het uitstekend voorregt te beurt van te mogen putten uit het toen nog onuitgegeven en kostbaar werk van den Luitenant Kolonel de stuers, die dezen oorlog heeft bijgewoond, en 't welk hem te

{==609==} {>>pagina-aanduiding<<}
dien einde door de tusschenkomst van den Generaal de kock is medegedeeld. Zeer lezenswaardig en onpartijdig is ook de Heer van kampen omtrent het bestuur en de (forsche) maatregelen van den Gouverneur-Generaal dubus de ghisignies. - Eindelijk vinden wij hier nog een verslag van de belangrijke zeereizen van kolff, steenboom en anderen. In één woord, de Schrijver heeft niets verzuimd, om zijn werk zoo belangrijk en volledig te maken, als maar eenigzins (naar mate zijner hulpbronnen) mogelijk was, en is, naar ons oordeel, volkomen geslaagd in zijn doel, ‘om een werk tot stand te brengen, 't welk strekken kan, om de thans weder tot haren ouden grond bepaalde, maar ook met hare oude veerkracht bezielde Hollandsche Natie, met billijke fierheid het oog over de groote daden der Nederlanders over het geheele rond des Aardbodems te doen slaan.’


Proeve eener wijsgeerige Beschouwing van het Christendom. Te Haarlem, bij de Erven F. Bohn. In gr. 8vo. X en 148 bl. f 1-40.

In zekeren Vriendenkring werden van tijd tot tijd geregelde gesprekken over dingen van de hoogste aangelegenheid gehouden. Wij moeten deze loffelijke gewoonte ten sterkste prijzen. Het ware te wenschen, dat zoodanig voorbeeld navolging vond, althans wanneer in dien goeden geest wierd gesproken. Met eerbied voor al, wat heilig en Goddelijk is, onderzocht men vrijmoedig, zonder zich door vooroordeelen of heerschende meeningen te laten terughouden. Overtuigd, dat de waarheid veelal in het midden ligt, poogde men uitersten te vermijden.
Om ook naar buiten met nut te kunnen werken, besloten de leden van den Vriendenkring tot de uitgave der boven aangeduide Proeve eener wijsgeerige Beschouwing van het Christendom. Wij hebben overal in dit werkje dien bezadigden en gematigden geest opgemerkt, welke onzen landaard meerendeels eigen is en bij het onderwerp zoo zeer past. Men moest nooit over godsdienstige onderwerpen op eene andere wijze schrijven. Mogten toch allen, die deel nemen in de

{==610==} {>>pagina-aanduiding<<}
hedendaagsche kerkelijke twisten, met gelijke bescheidenheid voor hunne gevoelens uitkomen!
Hoe zeer wij dit werkje in het algemeen aanprijzen, meenen wij echter in bedenking te moeten geven, of de titel niet beter gekozen had kunnen worden. Ons althans is het voorgekomen, dat dezelve den inhoud des geschrifts niet juist genoeg aanduidt. het boek heeft drie Afdeelingen, waarvan de opschristen zijn: I. De Mensch, II. zijne Bestemming, en III. de Middelen, om dezelve te bereiken. Vooraf gaat eene Inleiding, die voorloopige aanmerkingen, betrekkelijk het te behandelen onderwerp, bevat. Hier komt menige stelling voor, welke niet tegengesproken zal worden; evenwel hebben wij geenszins overal die helderheid en juistheid opgemerkt, die men vooral bij wijsgeerige beschouwing mag verwachten. De Godsdienst wordt § 2 omschreven, als zijnde de uiting van de stemming des gemoeds, door sommige dier (door wijsgeerte getoetste) begrippen ontvonkt, in zoo verre dezelve betrekking hebben op de zedelijkheid en vereering van God; doch later schijnt het woord weleens in den zin van Godsdienstleer genomen te worden. De bepaling, §§ 11 en 12, van vooroordeel gegeven, had ook naauwkeuriger kunnen zijn. Oordeelt men, zonder behoorlijk onderzocht te hebben, hieruit volgt niet altijd, dat men dan iets voor waarheid houdt, hetwelk niet op redelijke gronden steunt.
In de eerste Afd. wordt de mensch, naar zijnen aanleg, beschouwd als zinnelijk en redelijk wezen. Men vindt hier zeer gepaste aanmerkingen. De lezer krijgt wenken, die aanleiding tot verder nadenken geven. - De tweede Afd., over 's Menschen Bestemming, is zeer kort, doch niet onbelangrijk. Om den geest van het geschrift te doen kennen, schrijven wij het volgende af: ‘De ontwikkeling der verstandelijke vermogens moet die der zedelijke ten grondslag verstrekken; want geene ware zedelijke vordering kan er zonder heldere verstandsbegrippen plaats hebben. Daarentegen moet ook elke verstandsontwikkeling eene zedelijke strekking hebben; zonder dat is zij nutteloos, zoo niet schadelijk. Dus bestaat het verband tusschen het verstandelijke en zedelijke in de harmonische ontwikkeling van dezelve, zoodat zij beide uit elkander voortvloeijen, zich wederkeerig ophelderen en ondersteunen. Onze ontwikkeling hier op aarde heeft den naauwsten invloed op het volgend bestaan aan gindsche zijde des grafs, als een hooger leven zich

{==611==} {>>pagina-aanduiding<<}
voor het redelijk wezen opent; hoe meer de mensch hier aan zijne bestemming tracht te beantwoorden, hoe verhevener zijn standpuut in de eeuwigheid zijn zal,’ enz. Eenigzins gewaagd is de stelling, § 71 voorkomende, dat zij, die hunne bestemming hier hebben verwaarloosd, daar, door louterende middelen en doelmatige opleiding, voor hunne kemelsche bestemming zullen opgeleid worden. Het doet weinig af, dat men zegt: Het is waarschijnlijk, naardien wij ons niet kunnen voorstellen, dat er nevens het rijk Gods een rijk der duisternis en des kwaads in eeuwigheid zoude blijven.
De derde Afd., over de Middelen om 's Menschen Bestemming te bereiken, heeft verreweg de meeste uitvoerigheid. Eene Inleiding tot deze Afdeeling bevat eenige aanmerkingen over de opvoeding des menschelijken geslachts. De middelen, ter bereiking van het doel dienende, worden vervolgens opgegeven. Daartoe behooren opvoeding en onderwijs, godsdienstige begrippen en Goddelijke Openbaring. Van den Bijbel en van het gezag der Rede in het beoordeelen van den inhoud des Bijbels wordt verder gesproken. De redenering § 89 is ons niet klemmend genoeg voorgekomen. Wij meenen nog altijd, dat men geene voldoende reden heeft, om alleen het zedelijk bewijs voor Gods bestaan te willen laten gelden. - Wat inhoud des Bijbels is, wordt voorts in enkele hoofdtrekken opgegeven, en inzonderheid het Christendom beschouwd, als de beste middelen aanbiedende, om, door verstandelijke en zedelijke ontwikkeling, menschen vatbaar voor geluk te maken. Eindelijk volgt nog een Zedekundig Aanhangsel, dat mede blijken draagt van den onbekrompen geest, die in boven vermelden Vriendenkring heerscht.
Aan denkende lezers kunnen wij dit werkje allezins aanprijzen, hoewel wij hier en daar wel iets vonden, dat wij niet verwacht hadden, of waarmede wij ons niet zoo geheel zouden kunnen vereenigen. Doch men moet onder het oog houden, dat slechts eene Proeve wordt aangeboden. Het strekt vooral tot aanbeveling, dat overal eerbied voor Bijbel en Christendom, ware belangstelling in Godsdienst en zedelijkheid doorstralen. Moge dit boeksken, bij de tegenwoordige twisten over regtzinnigheid en onregtzinnigheid, niet terstond in vergetelheid geraken, maar veel gelezen worden! Wij hopen, dat onze gunstige, ofschoon late, aankondiging hieraan mede iets zal toebrengen.



{==612==} {>>pagina-aanduiding<<}

Mijne suspensie als Procureur; door Mr. A.D. Reneman. Te Sneek, bij P. Jolling, Oz. 1834. In gr. 8vo. VIII en 80 bl. f 1-10.

De Heer Mr. a.d. reneman is ons even onbekend, als het personeel der Regtbank te Sneek. Geene vooringenomenheid, geene partijdigheid bestuurt onze pen; en alzoo, geheel onzijdig, de zaak beschouwende, gelijk zij ons in het werkje van den Schrijver wordt voorgedragen, kunnen wij niet ontveinzen, dat het gedrag der Regtbank te Sneek, en inzonderheid van derzelver Voorzitter, met betrekking tot bedoelden Procureur gehouden, ons ten sterkste bevreemdt. Het kan zijn, dat de Heer reneman wat duur voor zijne moeite gerekend had; schoon het in dat opzigt vrij moeijelijk is oordeel te vellen, en een praktizijn, die naar evenredigheid zich meer dan anderen betalen laat, doorgaans van lieverlede zijne cliënten verliest, en alzoo zichzelven straft. Maar al ware het uitgemaakt, dat Mr. reneman meer had gevorderd, dan hem als Procureur naar regt, en als Advocaat in de zaken, waarin een Procureur, Doctor in de Regten zijnde, als zoodanig op kan treden, naar billijkheid toekwam; dan zijn nog de wijze, waarop men hem vervolgd heeft, en de gronden, waarop het vonnis steunt, blijkbaar verkeerd, en de straf is niet alleen onbillijk, maar ook onregtmatig. Eene suspensie voor een jaar staat bijna gelijk met destitutie: want na zulk een' tijd hebben iemands cliënten hem verlaten, en een Procureur, die een jaar lang geene zaken heeft mogen behandelen, zal niet ligt het vertrouwen der menigte weder voor zich winnen. Wij vreezen, dat, onwillekeurig, persoonlijke gevoelens der leden invloed op het vonnis der Regtbank hebben geoefend; en al waren die ongunstige gevoelens eenigzins gegrond, zoo mag dit echter geene plaats hebben. Dit weinige zij over dit onderwerp genoeg!


Welmeenend woord aan de Verdedigers des Vaderlands, die met onbepaald verlof reeds zijn teruggekeerd, en daarnaar verlangend uitzien; alsmede aan derzelver Betrekkingen.

{==613==} {>>pagina-aanduiding<<}
Te Utrecht, bij J.G. van Terveen en Zoon. 1834. In gr. 8vo. 45 Bl. f : - 50.

Wij haasten ons, om dit welmeenend woord aan te kondigen, dat niet minder belangrijk is, dan de onlangs door denzelfden bekwamen Schrijver uitgegevene Brieven van een' Vader aan zijn' Zoon. Daar was behoefte aan zoodanig boeksken. Wij hopen, dat hetzelve algemeen verspreid, gelezen en herlezen - dat de inhoud overdacht en ter harte genomen worde. Wij achten ons verpligt, daartoe mede te werken, en wij houden juist hierom de aanmerkingen terug, die wij misschien op eene enkele plaats zouden kunnen maken. In welken geest het werkje is geschreven, kan genoeg blijken uit het volgende: ‘De krijgsdienst is den Schrijver even min van zijne hoogst belangrijke, als van zijne, voor ligchaam en ziel gevaarvolle zijde, geheel onbekend. Het gevoel van zijn hart en de ondervinding van ettelijke jaren zeggen het hem, wat het in heeft, een mensch te zijn; hoe tijden en omstandigheden op ons menschen gewoon zijn te werken, en hoe plotselijke overgangen van den eenen tot den anderen, veel verschillenden stand, zonder behoorlijke Christelijke waakzaamheid en ootmoedig vertrouwend gebed, ligt schadelijk kunnen worden...... Hij weet, hoe zeer het, ook in dit opzigt, aankomt op de eerste stappen, welke wij op ieder deel van den levensweg te doen hebben.’






Winterloof. Poëzij van A.C.W. Staring. In 's Gravenhage, bij J. Immerzeel, Jun. 1832. In kl. 8vo. 190 Bl. f 1-50.


Dichtstukjes van J. Penon. Te Groningen, bij J. Oomkens. 1834. In kl. 8vo. VIII en 103 bl. f : - 80.

Wie kent niet het puntige en kernachtige der poëzij van staring, het geheel éénige en onderhoudende zijner manier van verhalen, en het kunstmatige zijner versificatie? Een Volksdichter is de waardige Man niet: want wie, die den takt er van mist, is in staat, zijne verzen naar den eisch te lezen? en hoe veel hangt, tot regt verstand zijner meening, steeds af van het rusten, het toonveranderen, enz.

{==614==} {>>pagina-aanduiding<<}
vooral ook van het geven van nadruk op deze of gene woorden, waar de Dichter dat wil! Zoo veel het kon, heeft hij alles zijnen lezer gemakkelijk zoeken te maken; en die nu naauwkeurig let op de zinteekens, de tusschenruimten, de toonteekens en de verschillende soorten van drukletter, gelijk dat alles opzettelijk is bijgebragt en aangewend, hij zal niet ligtelijk feilen. Maar tot zulk een kunstmatig lezen is het gros niet in staat. Staring blijft dus meer de Dichter, die welgevallig is aan zijne beste kunstbroeders en dat gedeelte des volks, hetwelk in waarheid letterkundige beschaving en gevoel voor melodij bezit. De ons hier aangeboden bundel is niet groot, maar de inhoud is uitgezocht. Men mag er van zeggen hetgeen de Dichter zingt, bl. 161:

‘Wordt eikenschors bij 't pond gewogen, 
Men weegt kaneel bij 't lood.’ 


Hoe gunstig wij intusschen over de meeste Verhalen en Mengeldichten oordeelen, de Diepegge (bl. 164) is voor een puntdicht te lang, en (hetgeen het ergste is) zoo duister, dat niet ligt iemand, Recensent althans niet, den zin er van vatten zal; maar al kon men dien raden, een puntdicht behoort dadelijk te treffen, zal de geestigheid behagen, of zelfs dien naam verdienen. Ook de Weêrstuit No. 1 en 2, op bl. 165, heeft ons minder bevallen. Aan de Nederlanders, op bl. 169, schijnt ons almede niet regt luimig; of liever, wij begrijpen niet, waar het aardige en stekelige in schuilt. Verder, niet alles, wat hier geestigs voorkomt, is vrij van die gezochtheid, waardoor de kunst in gekunsteldheid ontaardt. Zoo gevoelden wij eenige teleurstelling bij het slot van het verhaal Signor Anello, bl. 65 tot 67: wij hadden veel verwacht, en - - -. Doch alwat verder in dit bundeltje gevonden wordt, is echt metaal, dat den scherpsten toets kan doorstaan. Als vele lijvige bundels, die in den aanvang vrij wat opgang maakten, lang zullen vergeten zijn, dan zal deze dichtverzameling de boekerijen der kenners nog blijven versieren. Wij willen dus den titel van Winterloof geenszins verstaan hebben in den zin van verwelkt groen, maar alleen in dien van puntig, stekend, doch bestendig groen en frisch geboomte, als spar en den, enz.

{==615==} {>>pagina-aanduiding<<}

Dat de Dichtstukjes van den ons, zelfs bij name, tot heden onbekenden penon ons in het algemeen niet zijn tegengevallen, blijke reeds daaruit, dat wij dezelve in ééne beoordeeling met staring's Winterloof zamenvatten. De in deze dichtstukjes heerschende geest is echter niet de Hollandsche. Gelijk wij reeds uit vele stukjes in den Groninger Studentenalmanak hebben opgemerkt, de aldaar den toon gevende smaak is de Duitsche, waartoe voorbeeld en invloed van den Hoogleeraar lulofs, die zelf zoo naar het Germaansche overhelt, veelligt niet weinig medewerken. Het Ridderwoord opent de rij der gedichten, in de hier aangekondigde verzameling opgenomen. De Dichter schijnt opzettelijk zoo het eene en andere in het duister te hebben willen laten. Ons behaagt die manier minder. De Moordenaar is eene zeer goede Romance voor alwie in geesten spookgeschiedenissen genoegen vindt; en ook hier moet men er wat bij raden en invullen, om zich een helder denkbeeld te vormen van hetgeen de Dichter ons wil mededeelen. Van de overige stukjes hebben ons bijzonder bevallen: Jacoba van Beijeren; Ruiterlied, om het gemakkelijke der vertaling; aan mijne Wapenbroeders, waar de rust dikwijls, op de Duitsche manier, ook die van Prof. lulofs, schoon in vijfvoetigen, bij de vijfde lettergreep invalt. Verder: Neêrlands Leeuw; Verlangen; de Verschijning; aan Lize; Herinnering; Louise (een der fraaiste en roerendste in deze verzameling, waarbij wij dachten aan hölty's onnavolgbare, doch hier van verre nagebootste, Elegie auf ein Landmädchen). Wijders: de Jongeling aan de beek; Elmina; Elmire; Fanny; het Verraad;
Herman en Lucinde; de Visscher; het Bootje (wat de oorzaak van des jongelings dood betreft, te duister); aan een Meisje; Venus; een Lied (in den smaak van schiller's Vreugdelied); Toast; naar Anakreon; Meilied (wat de drie eerste coupletten betreft; over het laatste of vierde zoo straks); bij het Graf van Hoogklimmer, en Droomen. Vele der hier geprezene stukjes, ook waar wij dat niet hebben aangeteekend, zijn vertaald; dit heeft de Dichter bij den Inhoud eerlijk opgegeven. Wat hij anderen, zonder eigenlijke vertolking, heeft nagezongen, hebben wij hierboven gemeld. Wat de navolging van hölty's Mailied aangaat, waarover wij daareven beloofden nog iets te zullen zeggen, het laatste of vierde coupletje is verre beneden het oorspronkelijke,

{==616==} {>>pagina-aanduiding<<}
vooral de twee laatste regels, die het gansche stukje bederven:

Hou 't zelve op prijs, 
Gebruik het wijs! 


Voorts kleven er nog eenige vlekjes op deze verzameling, als bl. 37 bare, als rijmwoord op jaren; bl. 41, Fluks 
{== afbeelding 	==} {>>afbeelding<<}
    
 een windvlaag neêr, waarvoor liever, IJlings stortte een windvlaag neêr; bl. 48, 
{== afbeelding 	==} {>>afbeelding<<}
    
 zacht de doodkist af, tenzij men dit, met afwijking van de maat, voor eene fraaiheid wil houden, en lezen: 
{== afbeelding 	==} {>>afbeelding<<}
    
 enz.; bl. 52, Nog weinig tijds, en óók wij dalen af; liever, en wij ook dalen af. In Grietje bij het spinnewiel (naar göthe) ontbreekt in twee coupletjes, op bl. 60, de naslepende lettergreep in den derden regel. Eindelijk zou het Albumvers, op bl. 54, ons beter bevallen hebben, indien wij het hadden kunnen begrijpen; maar wij hebben vruchteloos de meening des Dichters zoeken te raden. Over het geheel schijnt ons dus de Heer penon alle aanmoediging te verdienen; maar hij legge er zich op toe, om niet alleen meerder kiesch te worden op zijne versificatie, maar vooral steeds duidelijk te zijn. Hij volge de Duitsche Dichters, die zeker zijne studie overwaardig zijn, alleen in het goede na, en verzuime de beoefening, zoo der vaderlandsche modellen, als van die der Grieksche en Latijnsche oudheid, niet. In vele opzigten zal hij aan den te regt bij hem hooggeschatten Professor lulofs een' voortreffelijken gids hebben.






De Fortuinzoeker. Blijspel, in vijf Bedrijven. Door H.J. Foppe. Te Amsterdam, bij J. Immerzeel, Jun. 1834. In kl. 8vo. VIII en 166 bl. f : - 80.


De Tweelingzusters, of het Uitstapje naar Gelderland. Blijspel in drie Bedrijven, door Th. Joh. Kerkhoven. Te Amsterdam, bij J. Immerzeel, Jun. 1834. In kl. 8vo. VI en 73 bl. f : - 80.

Het verheugt ons, dat het zoo lang verwaarloosde Blijspel in ons vaderland weder beoefenaars begint te vinden.

{==617==} {>>pagina-aanduiding<<}
Beide hier aangekondigde stukken zullen denkelijk op het tooneel vrij wel bevallen; de Fortuinzoeker echter, althans als Blijspel, het meeste. Wij moeten, onzes ondanks, kort zijn, op het gevaar af, dat men ons van oppervlakkigheid beschuldige.
De goedhartige, maar onnoozele Maria, hare listige kamenier Louize, de even sluwe, doch met goede oogmerken handelende huisknecht Jan, de schrandere Mevrouw van Staal en haar doordenkende broeder Ter Stijl schijnen ons in den Fortuinzoeker goed geschilderd. Ook het karakter van den verwaanden, hoogmoedigen, ondankbaren, doortrapten en eigenbelangzoekenden Frederik is uitmuntend volgehouden. Het ontbreekt in dit stuk niet aan die vis comica, welke voor een Blijspel, schoon van de hoogere en dus boven het burleske Kluchtspel zich verheffende soort, onmisbaar is. Van gerektheid zouden wij het geheel echter niet kunnen vrijpleiten. Het zij ons voorts vergund, nog eenige aanmerkingen mede te deelen! Gerner namelijk, een vreemdeling, die in ons land door den handel zijn fortuin gemaakt heeft, schijnt ons misteekend te zijn. Hij komt hier voor, als een vrij goed slag van een' man, wien echter de zaken van ons vaderland weinig ter harte gaan. Tot dusver hebben wij er vrede meê; dit is het natuurlijk karakter van vele vreemdelingen, die in Nederland groot zijn geworden, en te schandelijk een volk miskennen, aan welks dwaze vooringenomenheid zij alles verschuldigd zijn. Maar, om zich zoo door den handel te kunnen verheffen, moet men toch ook, als men met weinig of niets begonnen heeft, een helder oordeel, en die mate van kunde bezitten, welke voor den voornamen handelaar onmisbaar is. Zulk een koopman kan, ja, een verachter zijn van fraaije kunsten en alle zoodanige wetenschappen, die in zijn beroep van geene dadelijke toepassing zijn; maar zijn natuurlijk verstand, zijne scherpzinnigheid moeten niet gering wezen. Intusschen is Gerner een onnoozele bloed, die zich inbeeldt verbazend knap te zijn. Dit stemt weinig overeen met den voorspoed, dien hij heeft weten te verwerven: en hoe zouden
een Ter Stijl en eene Mevrouw van Staal met een' vreemdeling in vennootschap willen blijven, zoo zij dien man geene groote bekwaamheden toekenden? Verder schijnt het ons in een' vreemdeling onwaarschijnlijk, dat hij zijne dochter zoo onnoozel liet opvoeden, en vooral zoo afkeerig er van was,

{==618==} {>>pagina-aanduiding<<}
haar in dans- en toonkunst te laten onderwijzen; terwijl hij haar van vreemde talen ten minste degene, die hij zelf sprak, al ware het met bijna geheele uitsluiting van het Nederlandsch, had moeten doen leeren. Nu kent het meisje niets dan het Hollandsch, zoo als zij het door de bedienden hoorde spreken. Dat is al zeer onwaarschijnlijk. - Wij hebben nog iets te zeggen over versificatie, taal en correctie. Meermalen valt in deze Alexandrijnen de rust in na de zevende lettergreep, hetgeen de gansche rolling van het vers bederft, b.v. bl. 8:

‘Schijnt u niet vreemd!’ Ja! fluit maar; l gij verschalkt mij niet. Bl. 31. Wel ver, dat gij mij daarvan | hebt terug gebragt.
Bl. 41. En doet hij 't al, ik raad u, | dat ge er niet aan hecht.
Bl. 43. ‘Daar valt een troef!’ Gij weet niet | wat gij hebt gezegd.
Bl. 17. Zijn pligten 
{== afbeelding 	==} {>>afbeelding<<}
    
 u; liever, jegens u.

Bl. 21 van ond., na (Jan buigt zich en vertrekt) had boven de woorden: Ik was u heden enz. moeten staan Gerner. Nu is het, alsof hetzij de vertrekkende Jan, hetzij de aan het woord geweest zijnde Frederik spreekt; maar de zamenhang leert, dat Gerner zich met die taal tot Frederik wendt.

Bl. 31. Sinds gij het eerst mij van uw liefde heeft (hebt) gesproken.

Bl. 40. Klores, lees Kloris. Bl. 82. dat nooit die onverlaat, lees: dan nooit enz.
Bl. 97 vinden wij allervuigste (d.i. allerlui- of vadzigste) in den zin van allerlaagste list.
In het stukje van den Heer kerkhoven is zeker, gelijk hij zelf erkent, het onderwerp en de intrigue, voor een stuk in drie bedrijven, wat onbeduidend. Hij heeft dat trachten te verhelpen door de inlassching van het verhaal eener zeereis, van eenige vergelijkingen tusschen het land- en het stadsleven, van een paar zangstukjes met regt lieve muzijk, van eenige coupletten om te reciteren, en wat dies meer zij. De te reciteren coupletten zullen, vreezen wij, hun doel missen: het zijn tien zesregelige coupletten, ingelascht in eene buitendien reeds lange alleenspraak, zoodat Louize in 't geheel, van bl. 47-50, zesentachtig regels alleen en achter elkander opzegt. - Wat de karakters aangaat, Snel-
{==619==} {>>pagina-aanduiding<<}
voet bevalt ons, als karikatuur; ook met Vreêhof en zijne dochters nemen wij genoegen. Doch de geaardheden en de spreektoon bij de beide minnaars zijn ons te eenzelvig. Wij vinden geen genoegzaam uitkomend onderscheid in de taal van den Hoogleeraar Karel, die nog wel dichter is, en zijnen broeder, den Koopvaardijkapitein Willem. De liefdesverklaring van den zeeman is zelfs (zie bl. 42 en 43) dichterlijker, dan die van den Professor, bl. 51. - De ontknooping is aardig; dit mag van het stuk van den Heer foppe eveneens worden gezegd. Voorts hebben wij op het stuk van den Heer kerkhoven nog eenige aanmerkingen, die minder deszelfs gang en bewerking raken. In het lied, bl. 30 en 31, lazen wij in elk couplet, in plaats van: Natuur! hoe schoon Spreidt ge u ten toon! en verder: Heil ons, o God! ruim zoo lief: Natuur! wat schoon Spreidt gij ten toon! en: O zalig lot! Bl. 32, voor: Zijn 
{== afbeelding 	==} {>>afbeelding<<}
    
 behalve |
ons nog meer die hier logeren? Doch zijn er buiten ons nog meer enz. Bl. 42. Mejuffer! 'k dank 't geluk, is hard en onleesbaar. Bl. 44. Dit durf ik u verborgen, voor waarborgen, is niet gebruikelijk. Bl. 46. mein liefde, voor mijn, is eene leelijke drukfout. Bl. 49. Door uw Prinsen op het veld; liever: Door de Nassaus op het veld. - Wie kon immer op de baren Een de Ruyter evenaren? beter: Uw De Ruyters evenaren. Uw De Ruyters beteekent dan alle uwe beroemde Zeevoogden. Nepthunus ontmoeten wij meermalen, verkeerd, voor Neptunus. Eindelijk, schoon wij zeiden, en alsnog herhalen, met het karakter ook der dochters van Vreêhof genoegen te nemen, zoude 't ons eigenaardiger voorkomen, indien de beminde des zeemans meer luchtig en vrolijk, die des Hoogleeraars meer ernstig en diepgevoelig ware geteekend. Bij het zien der meisjes heldert zich hier dadelijk alles op. Mogelijk zou het niet onaardig en tevens natuurlijker zijn geweest, indien beider trekken zoo weinig te onderscheiden waren, dat men ook daardoor zich vergissen kon. Dan had de Dichter ook daarvan partij kunnen trekken, en, zonder eenige rekking, drie bedrijven hebben noodig gehad. Maar dan zou hij welligt ook zijn plan hebben moeten veranderen. De Heer kerkhoven vergeve het ons: scribe zou van dat zelfde onderwerp meer hebben gemaakt. Intusschen ontvangen beiden onzen dank, voor hunne in het algemeen welgeslaagde poging tot weder in leven roeping van het nationale Blijspel!






{==620==} {>>pagina-aanduiding<<}

Eer en Trouw, of het lijden en de vreugde eener brave, doch ongelukkige Familie. Een belangrijk Verhaal uit de Geschiedenis van onzen Leeftijd. II Deelen. Te 's Gravenhage, bij A. Kloots. 1833. In gr. Bvo. Te zamen 601 bl. f 5-90.

Naar het oordeel des Vertalers, die zich onder het Voorberigt teekent j. andriessen, (de oorspronkelijke Schrijver wordt niet genoemd) bevat het onderhavige werk de geschiedenis van eene brave, doch ongelukkige familie, op eene wijze verhaald, die het gevoel aangenaam bezig houdt, en geheel voor dezelve inneemt. Reine deugd, ongehuichelde godsvrucht, even ver van het rationalismus als van het mysticismus verwijderd, eene belangrijke aaneenschakeling van de merkwaardigste lotgevallen, bij welke alles natuurlijk en volgens den gewonen loop der dingen toegaat, zonder door de zeldzaamste en zonderlingste uitkomsten al te romantisch te worden; dit maakt, naar zijne gedachten, den geest van dit werk uit. Met uitzondering van het laatstgenoemde, stemmen wij hem dit gaarne toe. Immers, er zijn nog al eenige niet zeer waarschijnlijke gebeurtenissen in te vinden, bijzonder in de lotgevallen van den Heer d'ambusson. Doch wij verwachten in een verdicht verhaal meer, dan in de werkelijke wereld, en eene groote verdienste is het, wanneer, gelijk hier, getrouwe pligtsbetrachting, zorgvuldige bewaring der eer, en een onwrikbaar vertrouwen op eene algoede en alwijze Voorzienigheid op den voorgrond gesteld worden. Ofschoon het ons aan soortgelijke, ook oorspronkelijke, geschriften niet ontbreekt, en wij daarom dit vertaalde wel hadden kunnen missen; nu het eenmaal in het licht is verschenen, durven wij het gerustelijk aanprijzen, te meer, daar de beminnaars van dergelijke lectuur steeds naar iets nieuws haken. Moge maar die menigte van vertalingen geen nadeel toebrengen aan het vervaardigen van oorspronkelijke werken van dezen aard, die wij toch altijd veel liever ontvangen. Oordeelkundig navolgen is veel moeijelijker, ja! maar ook veel verdienstelijker, dan enkel vertalen. De Heer andriessen heeft zijne taak goed verrigt; ofschoon het ons bevreemdde, dat hij de hier zoo uitermate groote
bewondering van napoleon eenvoudig heeft nageschreven, zonder door eenige aanteekening den onaangenamen indruk te verzachten, dien het op ons, en zeker op verre de meesten onzer land-
{==621==} {>>pagina-aanduiding<<}
genooten, maakt, wanneer een boek in Hollandsch gewaad zoo hoog loopt met eenen man, dien wij nooit anders beschouwd hebben, dan als een' fortuinzoeker en gelukkig kind der Fransche revolutie, die het nooit zoo ver zou gebragt hebben, indien hij den afgod zijner natie, krijgsroem, niet hadde verheerlijkt in eene mate, die hem alles aan dit ééne deed opofferen, en tevens als een' dwingeland, wiens lof in eenen Nederlandschen mond persiflage is. Wegens eenige afwijking van het oorspronkelijke in dit opzigt zouden wij den Vertaler niet van ongetrouwheid beschuldigd hebben. Het werk heeft overigens een behagelijk voorkomen, waartoe taal, stijl en uitvoering gezamenlijk bijdragen.


Friesch Jierboeckjen foar it jier 1834. Trog it Friesch Genoatschip foar Schyd-, Adheyte- in Tealkinde. Fyfde Jiergong. To Leauwerd, by G.T.N. Suringar. In kl. 8vo. Behalve den Kalender, XXII en 76 en nog 21 bl. f 1 - :

De aankondiging van dit Jaarboekje geschiedt zeer laat. Trouwens hetzelve werd ook laat ontvangen, en toen nog geraakte het achter ander werk verschoven.
Na den gewonen Kalender, vindt men een vervolg van het kort Overzigt van Frieslands Geschiedenis, door den kundigen van halmael. Het hier medegedeelde betreft de wijze van bestuur, de wetten, de geestelijkheid en de taal bij de oude Friezen. Onder de rubriek: Tealkinde, geeft de Heer j.h. halbertsma eenige regelen van spelling voor de Friesche taal, gelijk dezelve thans ten platten lande wordt gesproken. De Schrijver zelf bestempelt ze met den naam van ruwe omtrekken van het werk, dat hij, op uitnoodiging van het Friesche Genootschap, over dit onderwerp zal vervaardigen. Men had zoodanige taak niet wel aan een meer geschikt persoon kunnen opdragen. Hetgene halbertsma den liefhebberen hier aanbiedt, bevat menige belangrijke taalkundige aanmerking. Na eerst over de letters en uitspraak in het algemeen iets gezegd te hebben, bepaalt de bekwame Schrijver zich bij de vijf vokalen in het bijzonder. Vervolgens wordt over de medeklinkers gehandeld. - Hoezeer Rec. dit stuk met veel genoegen heeft gelezen, meent hij echter eene en andere aanmerking, die bij hem opkwam, te moeten me-
{==622==} {>>pagina-aanduiding<<}
dedeelen. Dat men bij de spelling de hedendaagsche uitspraak raadpleegt, is allezins te prijzen; maar het verschil van uitspraak, dat ook nu nog plaats vindt en wel zal blijven voortduren, maakt de zaak eenigermate moeijelijk. In lettergrepen, door een' medeklinker afgesloten, moet, volgens den hier opgegeven regel, de a tot ae worden. Doch waarom de a niet door verdubbeling met zichzelve te verlengen? Men hoort toch meer de aa dan ae; men zegt, althans in sommige streken, barg en ook baarg (halbertsma schrijft
baerch), in het meerv. bargen. Niet overal hoort men fachje (vegen), maar velerwegen faagje uitspreken. De klank der a in hazze (haas) is niet gelijk aan die katje. Halbertsma zegt, dat saun (zeven) thans veelal soan wordt uitgesproken, beteekenende dan zoo wel zand als zeven. Het is waar, in de uitspraak hoort men weinig of geen verschil; maar zou het evenwel niet beter zijn, de spelling te onderscheiden op etymologische gronden? De Fries heeft meer woorden, waarin dezelfde klank voorkomt; als hij in zijne taal b.v. spreekt van hand, land, verstand, verband, brand, laat hij in de uitspraak de d weg, en doet eene harde verlenging van de a hooren. Men zou dus san, lân enz. kunnen schrijven. In woorden als jan, man enz. geeft de Fries weder een' geheel bijzonderen klank aan de a. - Halbertsma gebruikt slechts ééne e in de monosyllaba se, ne, ste, maar wil echter, dat men, des verkiezende, kan schrijven sé, né, sté. Waarom niet liever de verdubbeling toegelaten, welke duidelijkheid bevordert en overeenkomt met de uitspraak? - Hetgene over de i in het algemeen en bijzonder over de korte slepende i en derzelver verbastering tot de ij der hedendaagsche Hollanders wordt gezegd, is allezins gegrond. Het Friesche myld beteekent niet zoo zeer
drukkend warm, als wel mild, zoel, groeizaam. - De Heer halbertsma gaat te regt van het beginsel uit, dat het letterschrift aan de uitspraak onderworpen is; doch juist hierom zou Rec. schrijven joed (heden), ja (zij), wat of het (wat), en niet hjoed, hja, hwat, zoo als hier gedaan wordt. Ook meent hij, dat de uitspraak, althans velerwegen, de g nog wel als sluitletter doet hooren, en dus zou hij, op het voorbeeld van gysbert japicx, dezelve behouden in woorden, als pleag', seag enz. - Halbertsma doet op de Heeren Grammatici in Holland eenen uitval, die de waarde van zijn werk geenszins verhoogt. Hetzelve heeft ook zijne gebreken. Eene proeve van verge-
{==623==} {>>pagina-aanduiding<<}
lijking tussdhen de ontworpene spelling en die van gysbert japicx dient vervolgens tot opheldering en aanwijzing van het onderscheid. Rec. meent, dat lâns (langs), âders (ouders), soe (zou), sil (zal), ig (kant), bjear (bier), zoo als de woorden bij gysbert japicx gevonden worden, meer nog met de hedendaagsche uitspraak overeenkomen, dan de hier in de plaats gestelde: loans, alders, scoe, scil, ich, biar. - Ter toelichting van de ontworpene spelling, dienen verder drie prozastukjes van denzelfden Schrijver, Graefschruft fen ein Wynsuwper op him selme, Soun Forstoan, en Foeke Sjoerds. Dan volgt een regt lief versje van e. halbertsma,
getiteld: De iere Maimoärne in de Minsce. Ook op de tegenwoordige uitspraak der
Hindelopers is de ontworpene spelling toegepast in een stukje, dat tot opschrift heeft: Hynleper Houmanhou. Een Hindeloper, s.o. roosjen, vervaardigde hetzelve, en gaf eene niet onaardige beschrijving van hetgene er op Vastenavond te dier stede omgaat.
Onder het algemeene opschrift: Forschaet, Rym in Onrym, worden nog eenige dichtstukjes medegedeeld, waarin de ontworpene spelling niet geheel is gevolgd. Men vindt hier lân, pân (land, pand) enz. Andere woorden zijn volgens de opgegevene regels gespeld, b.v. minsce (mensch), dat echter in den mond van velen minske klinkt, en dus, duidelijkshalve, zoo geschreven kon worden.





Gedenkzuil voor W. Bilderdijk. Te Amsterdam, bij M. Westerman en Zoon. 1833. In gr. 8vo. 154 bl. en 11 bl. Bijlagen. f 4-50.

Men heeft de Nederlanders wel eens beschuldigd, dat zij zeer traag waren in het oprigten van gedenkteekens voor hunne groote Mannen: en het is inderdaad niet te ontkennen, dat zij het beginsel, van verdiensten door den Tijd te laten beproeven, somtijds overdreven, en dezelve, van hunnen kant, aan de vergetelheid overgaven. In onzen tijd schijnt dit anders te worden, en men die blaam op Nederland niet te willen laten. Niet alleen toch heeft men voor bilderdijk, kort na deszelfs overlijden, eenen gedenksteen te Haarlem geplaatst; maar ook hebben de Uitgevers van bovenstaand boek zich beijverd, om eene, indien wij

{==624==} {>>pagina-aanduiding<<}
het zoo noemen mogen, letterkundige Gedenkzuil voor hem op te rigten, en verscheidene medeärbeiders gevonden, die hiertoe bouwstoffen wilden leveren. Het zal er nu op aankomen, hoe zulk eene zuil zamengesteld en opgesierd is. De een kan hiertoe wel kostelijk marmer, de ander arduinsteen, maar ook anderen keijen, of klinkers, of potscherven, of wat niet al, aanbrengen: dit alles kan men misschien zoo goed mogelijk ineen- en in de hoogte werken, met eenig kunstmatig pleisterwerk oppervlakkig overtrekken, en met luchtig lofwerk opsieren; dan kan men er het Gouden Kalf opzetten, en uitroepen: ‘Ziet daar de Zuil voor bilderdijk! voor den Goddelijken Man, die uwe Dicht- en Letterkunde uit de laagte opgevoerd heeft!’ Doch of het nu eene zuil is, waarvan men met horatius zeggen kan: Exegi monumentum aere perennius &c.; eene zuil, die door de reine waarheid en de echte schoonheid zonder blozen beschouwd kan worden, dit is eene andere vraag; en in hoe verre zij, ten opzigte der hier voor ons staande Gedenkzuil, gunstig beantwoord kan worden, moge de Lezer oordeelen, nadat wij hem deze ter beschouwing zullen gegeven, en hem den indruk medegedeeld hebben, dien zij onder het beschouwen op ons gemaakt heeft.
Voor den titel staat het afbeeldsel van bilderdije in zittende houding, door hodges en velijn, met het facsimile zijner handteekening. - Op het titelblad staat eene zuil, op welker midden men den naam bilderdijk leest. Zij is geheel door zwarte wolken of rook (dit is niet wel te onderscheiden) niet alleen omringd, maar ook over het kapiteel geheel, en over het voetstuk gedeeltelijk bedekt: tegen het midden schiet aan de linkerzijde een lichtstraal. Is dit alles emblematisch, dan laten wij aan den aanschouwer over, op de uitlegging te zinnen. - In een Voorberigt zeggen de Uitgevers, dat ‘eene waarachtige hoogschatting van onmiskenbare verdiensten, van geen' strijd van gevoelens afhankelijk, hunne eenvoudige bedoeling was;’ en zij maken hun compliment zoo wel aan de genen, die niets, als aan de genen, die iets, het zij dan al of niet geplaatst, ingezonden hebben. - Hierop volgt eene zinnebeeldige titelplaat, door moritz en tetar van elven, met eene dichtmatige verklaring van j. van lennep. Over de kunst, in teekening, gravure en uitlegging doorstralende, ver-
{==625==} {>>pagina-aanduiding<<}
meet Rec. zich niet te oordeelen; waartoe hij misschien ook des te minder bevoegd is, omdat hij nooit smaak heeft kunnen vinden in die overladene allegorische Titel- (hij had haast gezegd, Kermis-) prenten, welke in vroegere eeuw in de mode waren, en welker schoonheden dan, in de tegenoverstaande verklaring, met het stokje des vertooners aangewezen werden.
Het eerste en breedste stuk, dat nu (bl. 1-57) voorkomt, (mogen wij het dus niet wel het voetstuk der Gedenkzuil noemen?) is van den Heer w. de clercq; het heet: eenige wenken omtrent de dichterlijke loopbaan van w. bilderdijk, en komt ons in zijn geheel voor een welgevormd stuk te zijn, al vonden wij ook niet in alles reden, om de gegevene wenken te volgen, waarop wij straks nog wel eens zullen terugkomen. De steller onderscheidt drie tijdperken in bilderdijk's dichterlijke loopbaan, die hij de erotische, de poëtische en wijsgeerige, de gispende en Christelijke noemt; doorloopt die kortelijk, en wijst de waarde van het voornaamste aan, dat bilderdijk daarin geleverd heeft; waarna hij besluit met eenige korte en algemeene beschouwingen over hetgene, dat, naar zijn inzien, bilderdijk als Dichter bijzonder kenmerkt.
Hierop volgt een Uittreksel uit het Proces-verbaal van de 25ste algemeene Vergadering van het Koninklijk Nederlandsch Instituut, door den Heer jeron. de vries; eene loffelijke vermelding van bilderdijk's letterkundige verdiensten, bijzonder voor het Instituut, en opgave van de onderwerpen zijner voorlezingen aldaar. De Schrijver zelf noemt het, bl. 67, (en wij mogen het dan immers met hem doen?) ‘kort en oppervlakkig, maar welmeenend.’
Doelmatig wordt dit opgevolgd door het gesprokene bij de inwijding van den Gedenksteen, boven het graf van Mr. willem bilderdijk geplaatst, door de Rederijkkamer de Wijngaardranken, op den 4 Febr. 1832. - De Keizer dier Kamer, c. de koning, lz., deed eene ‘eenvoudige aanspraak’ (bl. 77) aan de Leden, en lofspraak op bilderdijk, en niets meer. - De Factor, v. loosjes, sprak bij de ontblooting een vers uit, welks eerste helft uit woorden van bilderdijk, ter verachting van den roem na den dood, bestaat, op zichzelve reeds in ons oog overdreven genoeg, en hier bij het overige, ja bij de geheele

{==626==} {>>pagina-aanduiding<<}
Gedenkzuil, ter hooge vermelding van 's Mans roem, zonderling afstekende. - Bij het graf werd door den Heer j. van walré een vers uitgesproken: de hooge ophemeling laten wij daar, en geven die den ouden vriend gaarne toe; maar bewonderen in het stuk zelf een fiksch vers van een' grijsaard, dat die van menigen jeugdigen Dichter beschaamt. Nu volgen eenige kortere en langere Gedichten, namelijk van van 's gravenweert, da costa, wiselius (hetzelfde, dat in zijnen nieuwen Dichtbundel opgenomen is), doijer, koenen, klijn, van someren, schimsheimer, wijs muller, hoeufft (in het Latijn), wap, dusseau, hilman, m.c. van hall, schipper, westerman. Wilden wij deze dichtstukjes afzonderlijk beoordeelen en tegen elkander opwegen, hoe uitvoerig zouden wij dan moeten worden! en waartoe zou het nuttig zijn, onze boven gemaakte vergelijking omtrent de zamenstelling eener zuil nu nader toe te passen? Nog wat minder, maar over 't geheel wat betere en gelijksoortigere bouwstoffen, wat degelijker en minder spoedig afvallend pleister- en lofwerk zou misschien de kolom steviger en sierlijker hebben doen oprijzen. De meeste van deze stukken komen toch Rec. over t geheel te hoog en gedwongen gestemd, ja sommige hoogdravend en zwellend voor, te zeer in den toon van zekere lofredenaars, die geen ander doel schijnen te hebben, dan hunnen Patroon boven het peil van alle menschen te verheffen, en als eenen Sint te canoniseren: hij wil dus wel bekennen, dat hij dezelve niet geheel zonder verveling heeft kunnen ten einde lezen. - Zeer gunstige uitzondering moet hij evenwel maken, ten aanzien der stukken van de Heeren klijn, hoeufft en van hall, zonder daarom alle de overige in gelijke minderheid van rang te stellen. De snaren van klijn zijn ook wel sterk genoeg gespannen, en
klinken wel eens wat al te schel voor bilderdijk, alsof alles, volstrekt alles in hem zich vereenigde; maar zij doen toch een op zichzelf treffelijk lied klinken, dat waardig is gehoord te worden. - Het Latijnsche dichtstukje van hoeufft, bl. 123, 4, aan bilderdijk, reeds in 1829, bij zekere gelegenheid toegezonden, is eene nieuwe proeve, hoe gelukkig hij, nog in gevorderde jaren, de Latijnsche Poëzij weet te beoefenen, en bevat tevens gepaste en treffende woorden tegen bilderdijk's eindeloozen klaagtoon over zijn lot. - Zeer schoon, ein-
{==627==} {>>pagina-aanduiding<<}
delijk, is het vers van van hall, getiteld: de Aloë, aan Mr. w. bilderdijk, en mede bij deszelfs leven vervaardigd: hij vergelijkt hem daarin zeer eigenaardig bij die trotsche plant, eenig in hare pracht, maar - aan hare bladeren met zeer scherpe stekels gewapend: deszelfs grootheid bewondert hij; maar deszelfs bitsheid en wrevel bemint hij niet: de allegorie is in genoegzaam het geheele stuk gelukkig voortgezet en heerlijk uitgedrukt. - In plaats van over een nog volgend en uit den Letterbode overgenomen berigt, en over de door Prof. tydeman medegedeelde Bijlagen, die wijlen louise sibille bilderdijk, dochter van bilderdijk uit zijn eerste huwelijk, betreffen; in plaats van hierover uit te weiden, zullen wij de inhoudsopgave liever besluiten, met de volgende coupletten (het 3de, 4de en 11de) uit het vers van van hall over te nemen:

Een wacht van doornen, scherp gewet, 
Houdt, om uw blaadren uitgezet, 
Vaak den vernoegden wandlaar tegen; 
Der lieve maagden zachte hand 
Plukt blij de veldbloem allerwegen, 
Maar ducht uw doornen, fel van tand. 
 
Den vruchtbren dauw, dien 't roosje drinkt, 
En die op 't loof der eiken blinkt, 
Zien wij ook u zijne offers brengen; 
Maar, als gebelgd, schudt gij vaak, straf, 
Den zilvren drop van bloem en stengen, 
En van uw' ijzren wortel af. 
 
O gij, die lot en jaren tart! 
Ach! streeldet ge immer zin en hart, 
Als 't nedrig bloempje in veld of dalen! 
Stout heft ge uw gouden kroon omhoog; 
Ver zien we u boven 't roosje pralen; 
En toch het roosje trekt ons oog. 


Zonder nu in verdere beoordeling van de onderscheidene deelen dezer Gedenkzuil te treden, wil Rec. alleen nog eenige opmerkingen mededeelen, die hem bij de beschouwing voor den geest gekomen zijn. - Merkwaardig is de boven opgegevene verdeeling van bilderdijk's dichterlijke loopbaan, door den Heer de clercq aangewezen:

{==628==} {>>pagina-aanduiding<<}
in hoe verre zij gepast en juist is, wil de opmerker overlaten voor den genen, die de dichtwerken van bilderdijk meer in al hunnen omvang kent, dan hij zelf: maar het is hem toch zeer zonderling voorgekomen, dat het derde tijdperk, waarvan de clercq (bl. 10 en elders) opregt en naar waarheid erkent, dat ‘het afstootende in bilderdijk zich daarin krachtig ontwikkelde,’ dat ‘grievende bitterheid’ en ‘betreurenswaardige onkieschheid heerschte’; dat, zeggen wij, dit tijdperk juist bij uitstek het Christelijke heeten moet. Zij er al in de twee eerste tijdperken, naar de clercq's meening, bij bilderdijk's ‘vereering van den Godsdienst van jezus’ veel gebrek geweest, zij was dan toch iets Christelijks; en waarom moet dan dat, waarin aan het kenmerkende des Christendoms, reinheid en liefde, zoo veel ontbrak, en het onchristelijk gispen en veroordeelen zoo zeer den boventoon had, bij voorkeur den naam van het Christelijke dragen? Wat helpt het, dit te noemen (bl. 10, 11) ‘den strijd, zoo als hij in het hart van ieder Christen plaats heeft, die de worsteling van goede en booze gedachten in de ziel kent,’ en ‘de inconsequentie van het menschelijk hart,’ indien men geen blijken van onderdrukking van dat kwade, maar veeleer van botviering aan hetzelve ziet? En of het de deugd der ‘opregtheid’ heeten moge, die booze gedachten en die inconsequentie van het hart zoo ruimschoots voor het Publiek uit te storten, hieraan mag men grootelijks twijfelen. De opmerker doet gaarne hulde aan de gematigdheid en Christelijke liefde van den Heer de clercq, die het beste zoekt te denken, en meent niet, dat hij er het ergste mede bedoeld heeft: maar ging het gestelde onbepaald door, dan kon men zich onbedwongen aan alles
toegeven; dan kon men, onder dezen schijn van ‘opregtheid,’ van ‘zich te willen wedergeven, gelijk men zich gevoelt,’ de grootste onchristelijkheid begaan, ja de snoodste boosheden plegen. Men beoordeele en veroordeele niet ligtzinnig en liefdeloos; maar, bij het erkennen van grove verkeerdheden in bilderdijk, wachte men zich toch van dezelve terstond weder (tot schade welligt van zichzelven en anderen) door een zeker godsdienstig vernis te vergoelijken, zoodat zij in het licht van grootheid, dat er van andere zijden op den Man valt, welhaast den schijn van deugden zouden

{==629==} {>>pagina-aanduiding<<}
verkrijgen! Men zegge dan nog liever op zijn zachtst: hij was ons ook hierin een raadsel! Het stond althans hem, die zulke zedelijk berispelijke verzen maken, die zoo liefdeloos hekelen en zoo bitter schelden, die de verstandigste en braafste menschen, welke van hem in gevoelen verschilden, zoo onmededoogend mishandelen kon; den zoodanigen stond het zeer kwalijk, de eerste en voornaamste te zijn, om den klaagtoon over den geest der eeuw aan te heffen. Bl. 47 wordt hij kenmerkend genoemd ‘een dam tegen den vloed van de begrippen der eeuw;’ maar ook bewezen? is zijn invloed, wat men ook van zijne meening denke, zoo groot geweest? - Doch reeds genoeg over dit artikel, ofschoon het den opmerker niet aan stof ontbreken zou.
Nog slechts enkele kleine opmerkingen. - Bl. 46 wordt, bij het kenmerk Hollandsche taalkennis, de vraag even aangeroerd, of bilderdijk niet meer een Dichter voor het verstand, dan voor het gevoel was: zij schijnt meer tot het eerste kenmerk: bilderdijk Dichter in den waren zin des woords, (bl. 42) te behooren, en vollediger onderzoek te verdienen; want, indien zij eens waar ware, (gelijk hier niet geheel ontkend wordt) dan ontbrak hem toch een groot vereischte van een' Dichter in den waren zin des woords. - Bij het derde kenmerk: bilderdijk een dam enz., wordt ook behandeld: ‘bilderdijk was Nederlander, Nederlandsch Dichter:’ dit schijnt hier mede niet op de regte plaats te staan, en eer tot het tweede te behooren. Is het echter niet zonderling, dat ‘de Dichter der Vaderlandsche Oranjezucht,’ die (volgens de clercq, bl. 28) ‘nimmer aan de toekomst van het huis van Oranje getwijfeld heeft,’ in de latere jaren, als ook in die der Belgische onlusten, welke hij nog beleefde, zoo weinig voor Vaderland en Koning van zich heeft laten hooren? maar dit zal ook tot zijne politieke inconsequentiën behoord hebben!! - Eindelijk, de Poëzij van bilderdijk getuige van jezus christus, (zoo als de clercq voor een vierde kenmerk stelt) en men vinde er dit in, zoo als men dit vinden wil, al ware het ook in de verdediging van menschelijke leerbegrippen; maar is het toch niet te sterk gezegd (bl. 50): ‘In een Christenland kan er geene ware poëzij buiten christus bestaan’? Iets anders toch is het, dat de leer van het Christendom de

{==630==} {>>pagina-aanduiding<<}
schoonste, rijkste, verhevenste stof tot ware Poëzij oplevert; iets anders ook, dat niet alleen Christelijk geloof, maar ook Christelijke liefde en deugd den Christelijken Dichter in alles begeleiden moet; maar ook nog iets anders, dat hij ware Poëzij kan leveren, al is hij niet op het eigenlijke grondgebied van het Christendom.
Ten slotte wil de beschouwer der Gedenkzuil nog opmerken, dat de oprigting van eene zoodanige, zoo zij noodig mogt geacht en goed uitgevoerd zou worden, hem eene zeer moeijelijke en vooralsnog misschien ontijdige zaak voorgekomen is. Bilderdijk was toch niet alleen Dichter; maar ook over andere vakken schreef hij, en in sommige van dezelve heeft hij gewis groote verdiensten: hij vermat zich ook wel, over dingen te schrijven, waartoe hij welligt op verre na niet genoeg bevoegdheid had. Zij het toegestaan, dat hij een zeer universeel Man was, wiens verstand en geheugen zeer veel omvatteden; maar zou het niet wel eens een chaos van geleerdheid, of althans belezenheid geweest zijn, eene rudis indigestaque moles, waarmede zijn hoofd somtijds geen raad wist, en van daar wel eens misgeboorten van vernuft voortbragt? Hij moge veel geweten, veel gedaan hebben; maar non omnia possumus omnes (één mensch kan niet alles.) De opmerker zag dus met groote bevreemding, in twee hier voorkomende gedichten (van wiselius en doijer), bilderdijk met hugo de groot vergeleken en gelijk gesteld: hoe? dacht hij, bilderdijk, de groote Nederduitsche Dichter, en de groot, die ja wel lofwaardige Latijnsche Poëmata gemaakt, maar toch door de Poëzij juist zijnen grootsten roem niet verworven heeft! Daarentegen de groot, de beroemde Regtsgeleerde en Staatsman, en bilderdijk, die in deze vakken niet zoo veel bijzonders geleverd heeft! De groot, de voortreffelijke Uitlegger des Bijbels, en bilderdijk, wiens vak dit in het geheel niet was! De groot, de verdraagzame en vredelievende Godgeleerde en Christen, en bilderdijk!!.... wij willen hier naar geen bijnamen zoeken: het
contrast loopt te duidelijk in het oog. - Om dus de waarde of onwaarde van bilderdijk volledig te beoordeelen, zou, bij zekere bekendheid met deszelfs geschiedenis, eene volledige kennis en bestudering van alle deszelfs werken noodig zijn; maar tevens eene behoorlijke mate van kennis en oordeelskracht in die vakken, waarover

{==631==} {>>pagina-aanduiding<<}
hij geschreven heeft: en daar dit alles van één mensch welligt niet te vergen is, zou het onder eenigen moeten verdeeld worden, om elk zijne bijdrage onpartijdig te leveren; te meer, daar de luister des Dichtertalents zoo ligt de oogen verblindt, om ook al het overige goed en groot te noemen. Geschiedde dit alles nu met wijsgeerigen en Christelijken zin, op vrijmoedigen en bescheiden toon, dan zou er welligt iets goeds voor de Wetenschappen en voor de Menschkunde uit ontstaan: maar welligt waren er dan ook zoo vele onaangename snaren aan te roeren, dat het mogelijk om andere redenen meer geraden zou zijn, zulk een plan, zoo het al uitvoerbaar ware, onuitgevoerd te laten. De beschouwer der Gedenkzuil verwondert zich althans niet over ‘de terughouding van hen, die’ (volgens het Voorberigt der Uitgevers) ‘geschroomd hebben, in strijd met de gevoelens van den grooten Man te zullen geraken, door zijner nagedachtenis eene openlijke hulde te bewijzen,’ zoo min als over ‘de verontschuldiging van hen, die het voorwerp boven hunne krachten rekenden’; maar hij wil nogtans hiermede geenszins te kort doen aan den goeden wil en de loffelijke poging der genen, die, elk naar de mate zijner krachten en vermogens, bouwstoffen tot deze Gedenkzuil, hoe men ze dan ook uitgevallen rekene, hebben bijeengebragt.


Zes nieuwe oorspronkelijk Nederduitsche Verhalen voor Kinderen. Met Platen. Te Amsterdam, bij ten Brink en de Vries. In kl. 8vo. 109 Bl. f : - 60.


De vertellende Grootvader onder zijne Kleinkinderen. Naar den derden Druk uit het Hoogduitsch van Karl Blumauer. Met Platen. Te Deventer, bij A.J. van den Sigtenhorst. In kl. 8vo. 75 Bl. f : - 90.


Verhalen voor mijnen lieven Zoon, enz. Naar de negende Fransche Uitgave door Mevr. De Renneville. Met Plaatjes. Te Deventer, bij A.J. van den Sigtenhorst. In 12mo. 89 Bl. f : - 60.



{==632==} {>>pagina-aanduiding<<}

Verhalen voor mijne lieve Dochter, enz. Door dezelfde en bij denzelfden. In 12mo. 75 Bl. f : - 60.


Zedelijke Verhalen en Geschiedenisjes. Uit het Engelsch. Met Plaatjes. Te Deventer, bij A.J. van den Sigtenhorst. In 12mo. 83 Bl. f : - 60.

Op den titel van het eerstgenoemde boekje staat nog: door de Schrijfster van de Galerij van beroemde Mannen en Vrouwen in Nederland. Dit is alreeds eene aanbeveling bij hen, die deze en gene kennen; wij kunnen hetzelve dan ook met ruimte aanprijzen, en doen dit te liever, omdat het een produkt is van eigen' grond.
Ook de vier volgende boekjes zijn niet verwerpelijk, maar de vrucht van vreemden, en wel van Duitschen, Franschen en Engelschen bodem. Waren ze op vaderlandschen grond gekweekt, toon en trant en stijl en zeden zouden meer nationaal zijn geweest. Genomen voor hetgeen en zoo als ze zijn, kunnen dezelve echter veilig, als ter afwisseling, der lieve jeugd in handen gegeven worden; waarbij het zindelijk uiterlijke en de aardige prentjes het hunne kunnen bijdragen, om ze, als geschenkjes, haar welgevallig te doen zijn. - In bijzonderheden mogen wij niet treden.


Minzame teregtwijzing.

In de Boekbeschouwing van No. XI. bl. 484. reg. 27. lees ik: ‘De vermaarde tasso was overleefd. Dit zal eene drukfout zijn voor overleden.’ Overleefd is op vele plaatsen ten platten lande in Zuidholland de gewone uitdrukking voor overleden. Die uitdrukking heeft iets eigenaardigs. Er wordt door te kennen gegeven, dat anderen achterblijven, door wie de gestorvene overleefd is, zonder dat van de overgeblevenen wordt melding gemaakt. Men kan dus overleefd een Provincialismus noemen, welke daarom niet als fout, nog minder als drukfout behoort te worden aangeteekend.

W.
Boekbesch. No. XIII. bl. 567. reg. 6 v.o. staat quie lees quae.
- No. XIV. bl. 608 reg. 11 v.o. staat seutot, lees sentot.







{==633==} {>>pagina-aanduiding<<}

Boekbeschouwing.

Onderzoek naar het karakter en gedrag van Jezus Christus, en deszelfs navolgenswaardigheid(?) en navolgbaarheid. Een stichtelijk Leesboek voor het algemeen. Door G. Benthem Reddingius, Th. Dr. en Predikant te Assen. Te Groningen, bij W. Zuidema. 1834. In gr. 8vo. 122 Bl. f 1 - :

Dit stuk was oorspronkelijk bestemd, om tot antwoord te dienen op de, door het Haagsche Genootschap ter verdediging van de Christelijke Godsdienst voorgestelde, vraag: ‘Hebben wij in jezus christus een vlekkeloos voorbeeld? In hoeverre is het ons ter navolging gegeven? En welke zijn de middelen, om die navolging te bevorderen?’ Geene der ingezondene Verhandelingen, dus ook deze niet, beantwoordde aan het doel, dat zich de Bestuurders van het Genootschap hadden voorgesteld; zij hadden, ‘gelijk zij meermalen de gewoonte hebben,’ (Voorb.) dat doel niet opgegeven, noch de wijze, waarop zij de vraag wenschten behandeld te zien. Op ontvangene aanmoediging geeft de geleerde opsteller het thans in het licht. Ofschoon wij in het algemeen het tegenwoordig zoo zeer veld winnende uitgeven van niet bekroonde Prijsverhandelingen niet goedkeuren, zullen wij echter daarom dit geschrift van den met lof bekenden benthem reddingius niet laken, maar de Verhandeling op zichzelve, zonder aanzien van hare vroegere bestemming, beoordeelen.
De vraag geeft natuurlijk aanleiding, om het antwoord in drie deelen te splitsen, namelijk: ‘eerst op te geven, hoedanig een karakter onze Heiland, volgens de eenvoudige berigten zijner leerlingen, in zijn spreken en handelen aan den dag legde, ten einde de voor-
{==634==} {>>pagina-aanduiding<<}
treffelijkheid van hetzelve regt te leeren kennen; dan te onderzoeken, in hoeverre wij dat karakter, dat Hij had, tot een voorbeeld behooren te nemen, en zijn gedrag, waardoor Hij dat aan den dag legde, door ons behoort te worden nagevolgd; eindelijk voor te dragen, wat wij behooren te behartigen en in acht te nemen, zal dat gegeven voorbeeld waarlijk en steeds meer navolgenswaardig (?) voor ons worden.’ Ten aanzien van het eerste deel zeggen wij alleen, dat reddingius vooraf jezus beschouwt ten opzigte van zijn verstand en hart, ten opzigte van God en zijne bestemming, en daarna onderzoekt, welk temperament onze Heer had, hoe Hij dit bestuurde, en welken invloed dit had op zijne gedragingen. Vele ter zake dienende opmerkingen hebben wij in dit gedeelte der Verhandeling aangetroffen; hoewel niemand kan verwachten, dit onderwerp op 57 bladzijden volledig behandeld te vinden. Trouwens, hoe veel behoort er toe, om eene eenigzins geslaagde karakterschets van onzen Heer te ontwerpen! Niemeijer heeft zijn voornemen, om er de Bijbelsche Karakterkunde mede te verrijken, nimmer ten uitvoer gebragt: en hoe verbazend rijk in bouwstoffen tot zulk een geheel ook de beide werken van hess, de Levensgeschiedenis van jezus en de Leer, daden en lotgevallen van onzen Heer, mogen zijn; hoeveel goeds er ook in het Iste deel van muller's voortreffelijk werk: Het geloof der
Christenen, om niet meer aan te halen, gevonden worde; eene voldoende ontwikkeling van het eenig en volmaakt karakter onzes Heeren zal misschien wel altijd onder de pia vota blijven. Althans, wanneer wij bedenken, hoe ontzettend veel tot dit werk wordt vereischt, zijn wij geneigd, om, met toespeling op een bekend gezegde, uit te roepen: om te zeggen, wie jezus geweest is, moet men jezus zelf zijn!
Opzettelijker willen wij stilstaan bij het tweede gedeelte des onderzoeks, in hoeverre jezus behoort te worden nagevolgd. Wij zullen hier den gang der denkbeelden beknoptelijk opgeven, en daarna iets ter beoordeeling zeggen.

{==635==} {>>pagina-aanduiding<<}

Ofschoon het karakter van jezus volmaakt is, volgt daaruit nog geenszins, dat wij in alle opzigten ons zóó moeten gedragen, als Hij, ten gevolge van zijn karakter, zich gedragen heeft. Wat voor ieder in het bijzonder pligtmatig is, hangt af van de eigene plaats, die men bekleedt, en die de verpligtingen wijzigt. Het Evangelie stelt jezus in onderscheidene betrekkingen voor, in welke Hij geen voorbeeld ter navolging is, of wezen kan, en wel 1) als Zoon van God, omdat wij niet kunnen doen, hetgeen Hij door zijne Goddelijke magt, wetenschap en gezag daarstelde en leerde. In hetgeen Hij nu als zoodanig gedaan heeft, moeten wij Hem niet willen navolgen, want dan streven wij naar het onmogelijke. 2) Als Zaligmaker der wereld, omdat wij zijne vrijwillige armoede, zijn ongehuwd leven, zijne gedurige en geheele afzondering (?), zijne vrijwillige overgave aan zijne vijanden noch kunnen, noch moeten, noch zelfs ten deele mogen navolgen. 3) Als Leeraar der Israëliten. ‘Het zou voorzeker eene verkeerde stelling zijn, wanneer wij wilden beweren, dat alle belijders van jezus christus er zich ook op moeten toeleggen, om bij alle gelegenheden anderen te onderwijzen, te vermanen en te bestraffen, omdat Hij daarvan zijn voorname werk maakte.’ Wettige Leeraars van het Evangelie kunnen echter in dit opzigt veel van jezus leeren, en wel: heiligen ernst; ijverige inspanning; bezadigdheid en bedaardheid; verstandig letten op het verschil in menschen; zachtmoedigheid, en vereeniging van eenen deugdzamen wandel met hetgeen men anderen leert. In andere opzigten is jezus echter hier wederom geen voorbeeld ter navolging; b.v.: Hij was Leeraar der Joden; onze Leeraars spreken tot geborene Christenen. Jezus kon in de drie jaren, Hem vergund, slechts grondslagen leggen; onze Leeraars mogen
zich daarmede niet vergenoegen. Jezus gaf op alle plaatsen en te allen tijde onderrigt; onze Leeraars hebben hunne vaste standplaats. Eindelijk, jezus had een gezag, dat gewone Leeraars

{==636==} {>>pagina-aanduiding<<}
niet bezitten; waarom het hun niet betaamt, te spreken, zoo als jezus sprak. 4) Als Jood. De Mozaïsche Godsdienst is afgeschaft; dus is jezus voor ons geen voorbeeld ter navolging, wanneer Hij zich aan de plegtigheden dier eerdienst onderwerpt. Maar 5) als mensch is jezus ons in allen deele een vlekkeloos voorbeeld, dat wij gerust kunnen volgen.
Uit deze opgave bespeurt men, bij eenig nadenken, gemakkelijk, dat reddingius vervallen is in de, bij de beantwoording der vraag aangaande de navolgbaarheid van jezus, zoo algemeene fout; namelijk, dat vooraf niet bepaald is, wat men door het navolgen van een voorbeeld eigenlijk te verstaan hebbe. Dit schijnt zeer duidelijk, maar is het nogtans niet. Qui bene distinguit, bene docet. Het kan betrekking hebben, of op het handelen, of op de handelwijze van het voorbeeld. In den eersten zin beteekent het: hetzelfde doen, wat diegene doet, wien men zich ten voorbeelde stelt. In den tweeden: in denzelfden geest handelen, als het voorbeeld. Beide heeft de Schrijver - maar het is eene vrij algemeene dwaling - vereenigd. Heeft men eenmaal tusschen de beide opgegevene bepalingen van navolgen gekozen, dan is het onderzoek gemakkelijker, de gevolgtrekking gaat zeker, en bij het opgeven van een denkbaar geval kan men uit algemeene beginselen redeneren, hetgeen men, het eene met het andere vereenigende, (om niet te zeggen verwarrende) niet kan. Het door ons laatst genoemde is, onzes inziens eeniglijk, navolgen van een voorbeeld. Het is niet, den schipper navolgen, indien men b.v., tusschen nacht en dag geen onderscheid makende, altijd gedurende den vloed in de weer is, maar gedurende de ebbe slaapt, of omgekeerd; maar wel, indien men zich den tijd ten nutte maakt, wanneer de gelegenheid tot werkzaamheid in zijnen stand zich aanbiedt, maar, deze zich niet opdoende, ook geene ijdele pogingen aanwendt, om tegen de onmogelijkheid op te werken. Het eerste zou betrekking hebben tot het handelen, het laatste tot de handewijze van den schipper. Wanneer men dit onderscheid

{==637==} {>>pagina-aanduiding<<}
wél onder het oog, en het hoofddenkbeeld van navolgen vasthoudt, dan vervallen daardoor, ook met opzigt tot het voorbeeld van jezus, vele vragen, die men anders zou kunnen doen; b.v.: Kan men jezus in het doen van wonderen navolgen? Wij antwoorden: zekerlijk! want men kan in denzelfden geest handelen. Men kan en mag, even als onze Heer zijne krachten en vermogens besteedde tot heil van zijne hulpbehoevende medemenschen, zoo ook die, welke ons ten dienste staan, ten zelfden einde aanwenden, en alzoo in den geest van jezus handelen. Waar nu onze Heer zijn wondervermogen besteedde, daar zal het de een zijn tijdelijk of zedelijk vermogen, de ander zijne kennis, een derde zijnen invloed enz. moeten doen. Maar dan volgt hij ook jezus na. Men make alzoo onderscheid tusschen navolgen en nadoen. Het eerste komt ons voor te wezen zulk eene handeling, gelijk men bij redelijke overtuiging onderstellen kan, dat het voorbeeld, in onze omstandigheden geplaatst, handelen zou; of, met andere woorden, het toepassen der bekende denk- en handelwijze van het voorbeeld op de omstandigheden, in welke men zich bevindt. Men hoore - want met de uitvoerigheid dezer beoordeeling van een boekje van 122 bladzijden is de molen toch reeds door de vang - eenen man, die verdient gehoord te worden, reinhard (*): ‘Men neme enkel het algemeen geldende ten voorbeeld, afgezonderd van al het individuéle, namelijk het grondbeginsel, waarnaar er gehandeld wordt, de vastheid van wil, waarmede alles werd uitgevoerd, en de standvastigheid, waarmede de gevolgen van zulk een bedrijf verduurd worden. Men zij met abraham bereid,
om den Goddelijken wil, met terzijdestelling van eigenbelang zoekende bedenkingen, te gehoorzamen.’ (Vroeger had hij gezegd: ‘Men onthoude zich van geheel stipte navolging, als men zich in eenen gansch verschillenden toestand bevindt. Niemand moet derhalve, gelijk abra-
{==638==} {>>pagina-aanduiding<<}
ham, zijnen zoon willen opofferen.’) Vier bladzijden verder zegt hij: ‘Men moet zich met de grondstellingen, gezindheden, handelwijze en bijzondere persoonlijkheden van hem, dien men tot voorbeeld nemen wil, zoo naauwkeurig als mogelijk is, bekend maken, en, door hem in alle betrekkingen en omstandigheden des levens waar te nemen, en hem steeds weder uit nieuwe en veranderde gezigtpunten te beschouwen, den geest zoeken te vatten, die zijn doen bezielt.’
Dit onderscheid heeft reddingius niet genoeg in het oog gehouden, en vandaar, dat men, na het lezen dezer afdeeling, nog alleenlijk, ten aanzien van het al of niet navolgbare van jezus, zekerheid heeft op die punten, welke hij heeft opgenoemd, maar eenen algemeenen maatstaf mist, naar welken men kan oordeelen. Volgens ons denkbeeld is onze Heer altijd en onbepaald een voorbeeld ter navolging. Ook als Zoon van God; want al kunnen wij niet, gelijk Hij, stormen doen zwijgen, dooden doen herleven, (en al konden en deden wij het, dan ware dit nog geen navolgen, maar nadoen) wij kunnen onze krachten aanwenden, gelijk Hij de zijne. Ook als Zaligmaker der wereld; niet in onderwerping aan vrijwillige armoede enz., maar wel in, gelijk onze Heer, ons gemak en genoegen gaarne achter te stellen voor het beantwoorden aan onze bestemming en het bevorderen van het heil van anderen. Het zal den aandachtigen lezer niet moeijelijk vallen, dezen regel ook op jezus, als Leeraar der Israëliten en als Jood, toe te passen. Reddingius zelf heeft meermalen gevoeld, dat dit het ware punt was, maar schijnt het daarvoor niet te houden, dat dit reeds navolging is. Een paar plaatsen uit zijn geschrift mogen dit bewijzen. Bladz. 73 zegt hij: ‘Hij rigtte er zijn gansche leven naar in, om den wil zijnes Vaders te kunnen volbrengen, den drinkbeker, dien Die Hem te drinken gaf, ledig te drinken, en alles te doen en te lijden, wat van den toekomstigen Verlosser, als zoodanig, voorzegd was. Hierdoor was Hij ons in zoo ver tot een edel voor-
{==639==} {>>pagina-aanduiding<<}
beeld, als wij in het algemeen uit dit zijn gedrag zien kunnen, hoe betamelijk en lofwaardig het is, dat wij getrouw aan onze roeping beantwoorden,
ons in alles naar God schikken, ons de onaangenaamheden, die onze bestemming medebrengt, laten welgevallen, en in de betrachting van onzen pligt volharden tot aan het einde. Maar wat de bijzonderheden betreft, door welker inachtneming jezus aan het oogmerk van zijn aardsche leven beantwoordde, deze stonden in zulk een naauw verband met zijne bestemming als Zaligmaker, dat zij duidelijk alleen daarom door Hem behartigd en gevolgd werden, en dat zij dus van andere gewone menschen niet alleen niet kunnen gevorderd worden, maar dezen zelfs in het geheel niet betamen.’ Het eerste is hier het regte; de ‘bijzonderheden’ komen in geene aanmerking, want bij de door ons opgegevene bepaling van navolgen vallen zij weg. Bladz. 99: ‘Wij moeten Hem dus niet navolgen in het onderhouden van de inzettingen der Joden, maar in de stipte waarneming van die Godsdienst, aan welker beoefening wij door den doop verbonden zijn, en welke wij aangenomen hebben door onze afgelegde belijdenis. Wij moeten Hem daarin navolgen, dat wij ons houden aan de Goddelijke Openbaring, die wij in de H. Schrift bezitten, zonder ons te laten wegslepen door de meeningen der menschen of te doen vervoeren tot bijgeloof;’ enz. Regt zoo; maar naar ons denkbeeld is dit het ware navolgen, in eenen zedelijken zin, van jezus, in het onderhouden van de inzettingen der Joden. Zelfs zou het geene navolging zijn, indien wij hetzelfde deden.
Wij hebben daarover reeds zooveel gezegd, dat wij er over het derde gedeelte van dit stukje slechts een enkel woord kunnen bijvoegen. Hier geeft reddingius eerst op, hoe wij menschen het best tot gelijkvormigheid aan jezus geraken, aanwijzende, dat dit geschiedt 1) door ons te verheffen boven onze zinnelijkheid; door veel na te denken 2) over onze bestemming, 3) over

{==640==} {>>pagina-aanduiding<<}
het schoone, 4) over het heilzame van zulk een bestaan en gedrag, als wij bij jezus aantreffen, en 5) door de Evangeliën te lezen. (Wij zouden dit voorop gesteld hebben onder den naam: wij moeten uit het Evangelie jezus in zijn karakter en gedrag allereerst regt trachten te leeren kennen.) Vervolgens onderzoekt hij, welke de beste middelen zijn, om voor ons zelve in die gelijkvormigheid vorderingen te maken, welke hij vindt in de middelen, opgegeven als dienstig, om tot de navolging van jezus te geraken, waarbij hij voegt het gebed. Het ware, indien wij onze gedachten mogen zeggen, veel beter geweest, deze beide stukken in ééns te behandelen, en er dan het gebed als 6de hulpmiddel bij te voegen. Daardoor althans waren sommige herhalingen vermeden. - Eindelijk beantwoordt hij de vraag: hoe bevorderen wij die navolging van jezus het best bij anderen? Hij beschouwt hier de zaak eerst in betrekking tot Leeraars, daarna tot bijzondere personen.
Rec. acht dit geschrift inderdaad ‘een stichtelijk Leesboek voor het algemeen,’ prijst het als zoodanig van harte aan, en houdt het onderwerp, in het tweede gedeelte behandeld, waarover hij het een en ander in het midden bragt, voor een zeer geschikt onderwerp voor eene inaugurele Dissertatie. Meerdere werken, die men met vrucht zou kunnen raadplegen, worden elders genoeg aangehaald, waarom wij met geene opgaven verkiezen te pronken (*).


Woorden van eenen Geloovige, door den Abt de Lamennais. 1833. Te Utrecht, bij C. van der Post, Jr. 1834. In kl. 8vo. 124 Bl. f 1-20.


Wederwoorden van een Geloovigen, door Elzear Ortolan. Te Zaltbommel, bij J. Noman en Zoon. 1834. In kl 8vo. 72 Bl. f : - 60.

{==641==} {>>pagina-aanduiding<<}
De Taal eens Christens. Antwoord uit Nederland op les paroles d'un croyant van den Abt de Lamennais. Geeft den Keizer, wat des Keizers, en Gode, dat Gods is. Te Nijmegen, bij C.A. Vieweg. 1834. In kl. 8vo. 64 Bl. f : - 60.

Het eerste der bovenstaande stukjes is dan het gedruischmakende boeksken van den beruchten Abt de lamennais! Deszelfs inhoud geregeld op te geven, is, zonder groote uitvoerigheid, niet wel mogelijk, en naar Recs. oordeel ook niet noodig. De titel, daarmede vergeleken, duidt niets bepaalds aan: het had even goed Bespiegelingen, Meeningen, of dergelijke, kunnen heeten. Het bevat 41 op zichzelve staande stukjes, zonder opschrift, doorgaans zonder verband met elkander, meestal in zekeren Oosterschen trant en Bijbelstijl zelfs opgesteld; nu eens eigenlijke, dan eens zinnebeeldige voorstellingen bevattende, naar den zin van welke laatste men wel eens raden moet; hier de uitboezemingen van eene vurige verbeelding en dichterlijk genie, daar mystieke en politieke wildzang; nu de taal van godsvrucht en menschenliefde, dan die van oproer en oorlog. De groote spil echter, waarop alles draait, schijnt deze te zijn: De Volken worden verdrukt; alle Koningen en Vorsten zijn tirannen; hunne Wetten deugen niet; het Volk is de oppermagt; vrijheid, volksvrijheid moet verkregen worden: weg dus Koningen en Wetten! op, o Volken, ten strijde, om uwe regten te herwinnen! En dit alles wordt bewezen? op duchtige, historische, regt- en staatkundige gronden bewezen? o Neen! dit wordt in losse, overdrevene, van waar en valsch gemengde stellingen voorgedragen, door exclamatiën, antithesen en magtspreuken ondersteund, met vuur van geestdrift uitgesproken, geschikt om onkundige verstanden mede te slepen, ligtontbrandbare gemoederen in vlam te zetten. Tusschenbeiden komen er wel goede dingen in voor, zelfs geheele stukjes, die geen zamenhang met de overige hebben, die liefde voor God en den naas-
{==642==} {>>pagina-aanduiding<<}
ten, vertrouwen op God, gebed, verdraagzaamheid in het stuk van Godsdienst enz. aanprijzen, en waarvan het dus waarlijk jammer is, dat zij er nu als tusschengeworpen schijnen te zijn, om het overige te meer
smakelijk te maken. Hoe dit ook zij, de Schrijver voorspelt de zegepraal van die volksvrijheid, waarvan hij zeker ideaal verward in zijn hoofd mag hebben, maar hetwelk hij ten minste voor zijne lezers niet duidelijk gemaakt heeft; hier en daar ook de zegepraal - van het Christendom? - van het Catholicisme? - het is ons niet helder. - Wat zal Rec. voor het overige van dit wonderlijke mengelmoes zeggen? Dat eenige gekroonde Hoofden (gelijk de nieuwspapieren melden) het in hunne Staten verboden hebben, kan hij zich, wegens de oproerige strekking, die het hier en daar heeft, wel begrijpen; maar of het verstandig is, zou hij, behoudens allen eerbied, niet durven zeggen, want verbodene boeken worden dikwijls het meest gelezen. Hij verblijdt zich intusschen te mogen denken, dat men het in Nederland niet alleen niet verbieden zal, maar dat het ook aldaar niet zal behoeven verboden te worden; want, zoo ergens, dan is daar althans het sprekendste bewijs van de valschheid der stelling, dat alle Volken verdrukt worden en alle Koningen tirannen zijn: en zoo de lamennais in het visioen, dat zekere grijsaard van twee tirannen had, bl. 97, onzen Koning en dien van Pruissen bedoeld heeft, zoo als- men uit zekere toespelingen zeggen zou, dan heeft hij, althans gewis ten opzigte van den eersten, de onbeschaamdste Belgische logentaal gesproken. Ten slotte oordeelt dus Rec., dat dit boekje in Nederland niet vertaald had behoeven of behooren te worden: daar zijn er genoeg, die het, zulks verkiezende, in het Fransch kunnen lezen; en verdere verspreiding was niet noodig.
Daar het nu echter vertaald en gedrukt is, kan men het goedkeuren, dat ook de Wederwoorden van een' Geloovigen, door elzear ortolan, (waarschijnlijk een'

{==643==} {>>pagina-aanduiding<<}
verdichten naam) uit het Fransch in onze taal overgebragt zijn. Die Schrijver volgt den schrijftrant van zijne partij niet ongelukkig na, ofschoon hem daarin niet volkomen evenarende: hij noemt hemzelven nergens, volgt hem ook niet overal op den voet, en tast hem niet op elk punt aan; maar hij rigt zijnen aanval op enkele belangrijke zijden, en bestrijdt hem doorgaans voordeelig met deszelfs eigene wapenen. In 16 afzonderlijke, maar nogtans in doel meer zamenhangende stukjes vertoont hij de onbetamelijkheid en gevaarlijkheid van den geest des oproers, en van de overdrevene vrijheidszucht; en daarentegen predikt hij vrijheid, op goede orde en gehoorzaamheid aan Overheid en Wet gegrond, en door liefde, eendragt en weltevredene gemeenschappelijke medewerking verkrijgbaar. Ook wegens den meer bezadigden en kalmen toon, waaraan nogtans geen warmte ontbreekt, laat het zich als tegenstuk met genoegen lezen, en als zoodanig vinde het, volgens de verwachting des Vertalers, ook in Nederland goedkeuring!
Ja, ook uit dit Nederland zelf laat zich, in de Taal des Christens, eene stem tegen den Franschen Abt hooren: zij volgt hem insgelijks, nu eens meer, dan eens minder gezet, in de voorgedragene zaken na, poogt mede zijnen spreektrant na te bootsen, en kaatst hem somtijds zijne eigene woorden in beteren zin terug: waar zij oorspronkelijk is, moge zij in levendigheid van verbeelding en voordragt bij hem verliezen; maar in duidelijkheid en bezadigden ernst zal zij het niet zelden van hem winnen. In 25 korte redenen verkondigt zij dezelfde waarheden en pligten, als zijn Fransche tegenspreker; waarheden en pligten, welke door een' ieder, die volks- en persoonlijke deugd, volks- en persoonlijk geluk liefheeft, wel mogen behartigd, en in welker voordragt ook zij wel gehoord mag worden. Streng betoog evenwel moet men in schriften van dezen vorm niet altijd zoeken: het zijn dikwijls meer enkele wenken en losse gedachten, die tot nader nadenken aanleiding geven. Naauwkeurigheid en bestemdheid is ech-
{==644==} {>>pagina-aanduiding<<}
ter ook hierin altijd wenschelijk: en daarom zouden wij in het volgende (bl. 7): ‘Hier moet de Vorst de wetten des volks handhaven; zoo lang er wetten bestaan, bestaat er geene liefde; en komt de liefde, dan ... Maar hier is de plaats der voorbereiding, niet der volmaking’, de cursijf gedrukte woorden niet gaarne als de onze overnemen; want wij begrijpen niet, hoe wetten, en dus ook gehoorzaamheid aan dezelve, onbepaald onbestaanbaar zouden zijn met liefde, daar deze het beste beginsel is, waaruit zij zoo wel gegeven, als betracht kunnen worden: en voor volmaking zal de Schrijver waarschijnlijk bedoeld hebben volmaaktheid. Ja, al stellen wij dit laatste woord ook in de plaats, in de volgende zinsnede (bl. 8): ‘Hier volmaking te hopen of daar te stellen, is onmogelijk’, dan zouden wij nogtans de
gevolgtrekking niet aannemen: ‘en derhalve ook geene liefde. Want wat is volmaking? Het bezit der reine liefde’: misschien heeft de Schrijver gemeend geen volmaakte liefde; en ofschoon tot zedelijke volmaaktheid ook het bezit van reine liefde behoort, kan dit nogtans niet voor eene juiste en volledige bepaling van dezelve doorgaan. (In lag, bl. 49 tweemaal, voor leide, zal welligt eene drukfout, en in een plechtanker, waarop men zich in den strijd verlaat, eene niet genoeg doordachte vermenging van beelden zijn.) - Voor het overige zij deze Taal, zoo veel zij vermag, aan orde, liefde en vrede dienstbaar!


Bijbel voor Kinderen; door C. Schmid. Voor Huisgezinnen en Scholen. Naar het Hoogduitsch bewerkt. Iste Stuk. Genesis - de Koningen. Te Amsterdam, bij ten Brink en de Vries. 1834. In kl. 8vo. VI, 184 bl. f 1-50.

De vraag, of het verkieslijker moet worden geacht, den geheelen Bijbel aan kinderen in handen te geven,

{==645==} {>>pagina-aanduiding<<}
dan of het beter is, zich van een uittreksel, in de eigene woorden des Bijbels vervat, te bedienen, is hier te lande nooit zoo opzettelijk ter sprake gebragt en behandeld, als in het naburige Duitschland. Zoo men intusschen op de wijze acht geeft, waarop men onder ons de Bijbelkennis bij het opkomend geslacht heeft zoeken te bevorderen, dan komt men tot het waarschijnlijk besluit, dat onze natie over soortgelijke uittreksels, hoedanige er in dat gewest onder den titel van kleine Bibel vele bestaan, min gunstig denkt. Ook zijn de pogingen, om zulke geschriften in onze taal over te brengen, en op scholen en in huisgezinnen ingang te doen vinden, nooit met een' gewenschten uitslag bekroond geworden. Men heeft óf den geheelen Bijbel ter lezing aanbevolen, óf men heeft zich van geschriften over denzelven ten nutte van jonge lieden bediend. Wie telt de werken van grooten en geringen omgang, die, van den ouden hübner af tot van der palm toe, over dat onderwerp óf in onze taal geschreven, óf uit andere talen daarin overgebragt zijn! Het boekje, dat wij thans aankondigen, vermeerdert het aantal dier geschriften, en, naar het ons voorkomt, mag de bewerking van het oorspronkelijke voor de Nederlandsche jeugd geen overtollige noch onnutte arbeid genoemd worden. Hetzelve kan in aard en aanleg gevoegelijk nevens den voortreffelijken Bijbel voor de Jeugd door den bovengenoemden Hoogleeraar gesteld worden, of liever de lezing van het eerste kan die van het tweede voorafgaan; het heet daarom ook teregt Bijbel voor Kinderen. De waardige schmid, als godsdienstig Schrijver voor kinderen door vele werkjes met regt beroemd, heeft zich lezers van meer jeugdigen leeftijd voorgesteld, dan van der palm; hij gebruikt nog meer de eigene woorden der H. Mannen zelve; hij is
spaarzamer in het mededeelen van ophelderende aanmerkingen uit taal, geschied- en oudheidkunde, maar daarentegen rijker in het praktikaal gebruik, dat hij van de geschiedenis maakt. Gaarne plaatsen wij hier een

{==646==} {>>pagina-aanduiding<<}
gedeelte der aanprijzing, welke de Vertaler uit de Nieuwe Bijdragen ter bevordering van het Onderwijs en de Opvoeding overgenomen heeft: ‘De stijl is zoo natuurlijk, dat men wanen zoude een' vader te hooren, die zijnen kinderen geschiedenissen verhaalt. De ophelderende verklaringen, noodig tot het verstaan van de gebeurtenissen, zijn met de verhalen zoo gepast ineengevlochten, alsof zij tot dezelve wezenlijk behoorden, en er een deel van uitmaakten. Onderrigtingen, godsdienstige beschouwingen en aanmerkingen, zoo als deze zich aan eenen onderwijzenden vader als van zelve opdringen, worden aan de afzonderlijke gevallen aangeknoopt; terwijl op het einde van elk verhaal de in hetzelve opgesloten liggende hoofddenkbeelden opgenoemd, door enkele trekken uit de verhaalde gebeurtenis op eene regt aanschouwelijke wijze toegelicht, en in den vorm eener hartelijke toespraak den kinderen op eene indrukwekkende wijze voorgesteld en bijgebragt worden. Het geheel en de deelen ademen een' regt godsdienstigen, vromen geest.’ Terwijl wij dit ten volle beamen, voegen wij er alleen bij, dat de Vertaler zijne taak op eene wijze verrigt heeft, die aan de algemeen heerschende godsdienstige denkwijze onzer natie beantwoordt. Rec. kan dit gunstig oordeel door de verzekering bevestigen, dat hij dit boekje aan twee zijner kinderen, van 10 en 8 jaren, in handen gegeven en ondervonden heeft, dat zij hetzelve met lust en genoegen gelezen hebben en telkens herlezen. Dit zij de ondervinding van vele Ouders en Leermeesters! Met nog twee stukjes van gelijke uitgebreidheid zal het geheel compleet zijn.


Bewijs, dat de Maan uit Iodium bestaat; door Dr. Mises, Schrijver van de Cholera verdedigd; naar de tweede Uitgaaf, uit het Hoogduitsch. Te Ley-
{==647==} {>>pagina-aanduiding<<}
den, bij J.C. Cijfveer. 1834. In gr. 8vo. 36 Bl. f : - 40.


Lofrede op de hedendaagsche Genees- en Natuurkunde. Naar het Hoogduitsch van Dr. Mises, Schrijver van de Cholera verdedigd. Te Amsterdam, bij H. Frijlink. 1834. In gr. 8vo. 66 Bl. f : - 60.

Wij voegen beide werkjes van den geestigen mises zamen, om door eene gelijktijdige beoordeeling plaats te winnen en ons tevens te kunnen bekorten, waardoor wij hopen het publiek en de Redactie welgevallig te zijn.
Wat men van Dr. mises te verwachten hebbe, wanneer hij zich, of men hem, telkens als den Schrijver van de Cholera verdedigd in het geheugen terugroept, kan reeds vooraf bepaald worden, wanneer men zich den inhoud en de strekking van het genoemde werkje herinnert. (*)
No. 1 is als een hekelschrift te beschouwen op den uitbundigen lof, aan het Iodium, reeds bij zijne eerste verschijning onder de geneesmiddelen, toegezwaaid; terwijl tevens het daaruit voortvloeijend onberedeneerd gebruik gegispt wordt. En welke zijn de gevolgen van zulk eene vooringenomenheid? Dat dra vergetelheid volgt, waardoor veel goeds onherstelbaar verloren raakt. Ofschoon dit stukje menigen geestigen zet, aardig gezegde of gelukkige wending behelst, over het algemeen heeft ons de uitvoering minder bevallen. Het kost evenveel moeite, ook in geschrifte het geestige, als in het gesprek op den duur vol te houden. Hij, die echter eenmaal in gezelschap den naam heeft verworven van een kluchtige gezel te zijn, wil gaarne den verworven roem bewaren, maar wordt daardoor dikwijls als bij aanneming geestig, en men weet, hoe het doorgaans met aangenomen werk gesteld is! (†)

{==648==} {>>pagina-aanduiding<<}

Wij geven derhalve aan No. 2 verre de voorkeur. - Op eene geestige wijze wordt de vooringenomenheid met enkele middelen doorgehaald, en hoe één middel als ter bestrijding van alle ziekten wordt uitgekreten. Het zijn waarlijk niet alleen de aankondigingen in de nieuwspapieren van gomma enz., die dit doen. Recepten, waarin steeds hetzelfde middel, blaauwzuur enz., tegen de verschillendste kwalen gevonden wordt, doen voor dergelijke aankondigingen niet onder. Zij schijnen slechts daarin te verschillen, dat de laatsten door het Diploma een' meerderen waarborg verkrijgen, en, op een klein stukje papier geschreven, de kwakzalverij niet zoo zeer in het oog loopt. - Met genoegen zagen wij op bl. 42 zekere plaats I * * * vermeld, (men zal eenen Duitscher, die aldus van zijne landgenooten spreekt, wel mogen gelooven) en dat men aldaar alleen Duitsch behoeft te verstaan, om door het Doctor-examen te komen, en op de daarbij voorgelegde vragen ten minste Duitsch te kunnen zwijgen. Deze plaats levert gewis dezulken, die, te Utrecht bij het Rijks-Hospitaal geëxamineerd wordende, daar of geheel afgewezen, of, dikwijls nog schoorvoetende, als Chirurgijns der derde klasse voor de Oostindiën bekwaam gekeurd worden. Waarom wordt er geene meerdere opgewektheid onder onze landgenooten tot de Geneeskundige dienst in de Oostindiën gevonden, waardoor dit gelukzoekende heir Medicinae et Chirurgiae Doctores van den op bl. 45 en volg. beschreven stempel van zelf onzen bodem zoude verlaten, even als de sprinkhanen, wanneer het etgroen van het veld voor hen verdwenen is, andere streken opzoeken!
Deze Lofrede, om kort te gaan, bestaat uit twee vrij ongelijke deelen. Het eerste behandelt de Geneeskunde; het tweede, op veel minder bladzijden, maar daarom niet minder geestig, de Natuurkunde. In drie kleinere afdeelingen wordt bewezen, dat de Geneeskunde thans werkelijk eene ster van de eerste grootte

{==649==} {>>pagina-aanduiding<<}
onder de wetenschappen is. Het derde bewijs is vooral geestig en tevens belangrijk. Het is een woord op zijn pas voor die genen, welke alles maar door de praktijk willen, en er vooral daarom voorstanders van zijn, omdat zij, zelve niet wetenschappelijk gevormd, geene wetenschappelijke vorming om zich heen of onder zich dulden kunnen, opdat hun geborgd licht door dat van anderen, langs eenen anderen weg verkregen, niet zal verdonkerd worden. - Maar genoeg! No. 2 verdient aanbeveling, en behoort in zijn geheel gelezen en behartigd te worden, indien zij, voor welke het derde bewijs geschreven is, daarvoor vatbaar zijn.
In No. 2 hebben wij enkele drukfouten ontmoet. In No. 1 hadden wij uitdrukkingen, als bl. 7: een ieder voortbrengsel der zee mag dus God danken, en bl. 9: Deze goddelooze wetenschap, gaarne door andere meer gepaste vervangen gezien: zij dragen te zeer de kenmerken van Duitschen oorsprong.





Hollands Roem in Kunsten en Wetenschappen, met Aanteekeningen en Bijdragen, door H. Baron Collot d'Escury, Heer van Heinenoord. Vde Deel. (Het eerste voor de Wetenschappen; Godgeleerdheid en bespiegelende Wijsbegeerte.) In 's Gravenhage en te Amsterdam, bij de Gebr van Cleef. 1832. In gr. 8vo. 438 Bl. f 4-20.

Nadat de waardige Schrijver op eene allezins behagelijke zoo wel als grondige wijze de Kunsten en Letteren, zoo verre zij tot Hollands roem bijdragen, heeft afgehandeld, gaat hij nu tot de Wetenschappen over. Volgens de gewone rangorde derzelven spreekt hij eerst van de Godgeleerdheid, en wij zijn inderdaad verbaasd, zoo veel kunde dier wetenschap en harer voornaamste beoefenaars bij iemand te vinden, die daarvan toch geen

{==650==} {>>pagina-aanduiding<<}
hoofdwerk gemaakt heeft. Hij beschouwt die wetenschap naar hare onderdeelen in kritiek en uitlegkunde der H.S. (waaronder dan ook de Bijbelvertalingen voorkomen), leerstellige Godgeleerdheid, praktijk of beoefeningsleer, Christelijke zedeleer, verdediging van het Christendom tegen zijne bestrijders, en kerkelijke Geschiedenis. In alle deze vakken, het eene meer, het andere minder, werden voortreffelijke letterhelden in ons Vaderland gevonden. De tallooze middelmatigen stapt men natuurlijk over, want het is hier geene letterkundige Geschiedenis. Bij de uitlegkunde vertoeft nogtans de geleerde Schrijver het langst, en geen wonder! hij vond daarin erasmus en hugo de groot. Met weêrzin houdt hij zich op bij de twisten, die in ons Vaderland de studie der echte Godgeleerdheid zoo lang en zoo deerlijk achteruit gezet hebben; die (gelijk hier niet vermeld wordt) den doorgeleerden jan Jacob schultens zoo lang aan zijn eigenlijk vak, de Oostersche letterkunde, onttrokken, en de onbegrijpelijk groote kennis van den bekenden gijsbert voet volkomen nutteloos en zelfs schadelijk maakten, omdat hij die bijkans niet besteedde dan om te bijten en te vervolgen. De geest van den Schrijver is bij uitstek mild, zonder daarom de bedekte zoo wel als openlijke tegenwerking tegen de hoofdpunten van het Christendom goed te keuren. Maar overal dringt hij op de zedekunde, als hoofdzaak in het godsdienstige, aan, en toont, dat wij ook in dit vak eenige Schrijvers hebben, hoewel ongelukkiglijk (althans bij de Hervormden; de Doopsgezinden en Remonstranten waren gelukkiger, bl. 184) niet zoo velen als onze naburen, waaraan de reeds genoemde twisten wel de meeste schuld hadden. Deze twisten worden niet geheel voorbijgegaan, noch de min gunstige
rol, die velen onzer kerkelijken daarin gespeeld hebben, over 't hoofd gezien. Ten aanzien van den bekenden Cartesiaanschen twist in het midden der zeventiende Eeuw wordt beweerd, dat coccejus geheel niet zoo sterk, als men wel

{==651==} {>>pagina-aanduiding<<}
denkt, tot de leer van cartesius overhelde, maar de gelijke haat der Voetianen tegen beide baarde de aaneensluiting aan elkander onder de opvolgers van coccejus, (bl. 145.) De woede van voetius, van wien thomas in het Eloge de descartes onzes inziens wel de waarheid gezegd heeft, schoon hij zich zachter had kunnen uitdrukken, ging zoo verre, dat hij, in zijn geschrift tegen de Coccejanen, aan deze laatsten krokodillentranen toeschreef. Doch hooren wij onzen geachten en gematigden Schrijver, wanneer hij deze min eervolle bladzijde onzer kerkelijke Geschiedenis aanstipt (bl. 155): ‘Mogelijk werpt de een of ander mijner lezers mij hier wel tegen, dat in deze kerkelijke twisten juist niet de beste stof moet gezocht worden ter vermelding van Hollands roem in de godgeleerde wetenschappen. Ik zal dit in geenen deele ontkennen, maar echter opmerken, dat men, de zaken naar waarheid voorstellende, en zonder omwegen erkennende, wat voor berispelijk moge gehouden worden, des te meer aanspraak op geloofbaarheid maken kan, wanneer men het lofwaardige op den voorgrond plaatst. Maar bij de wijsgeeren toch is het ten allen tijde niet beter gesteld geweest; men denke slechts aan den hatelijken strijd, om van vroegeren tijd te zwijgen, tegen wolff, en later tegen [en ook wel vóór] kant en fichte in Duitschland. Waarlijk, het verketteren van elkander was bij dezen niet minder dan bij de Godgeleerden in zwang!’ Hier wordt ook van de zoogenaamde hoogregtzinnigen, die anderen scherp veroordeelen, de goede zijde niet verzwegen, zoo als van den reeds genoemden voet en van hofstede, die anders niet onverdraagzaam was; maar zulks werd in den noodlottigen
twist over de zaligheid van sokrates (door aardwormen gevoerd, die zelve moesten strijden om in te gaan!) vergeten. Zijne Bijbelsche bijzonderheden, die velen Godgeleerden van beroep thans wel onbekend zullen zijn, worden met lof vermeld, als-
{==652==} {>>pagina-aanduiding<<}
mede de Uitlegkundige vermakelijkheden van (den Haagschen) pieter nieuwland.
Onder de Vrouwen, die de leerstellige Godgeleerdheid streng wetenschappelijk beoefenden, vinden wij ook j.c. van lijnden, gehuwd met Do. buurt, die het systema van haren man verkort uitgaf; iets, hetwelk door een' Predikant te Smyrna in het Fransch vertaald is, (bl. 179.) Het schrijven tegen de Fransche Materialisten in de achttiende Eeuw werd te noodzakelijker, daar hunne in Frankrijk verbodene werken meerendeels van de vrije Nederlandsche drukpers, te Amsterdam bij rey, kwamen, gedeeltelijk, wanneer het al te snood was, dan dat een boekverkooper daarvoor zijn' naam had durven leenen, onder de verdichte drukplaats Londen. Wij verheugen ons, in eenen man, wiens stand hem boven de verdenking plaatst van het Christendom slechts beroepshalve aan te kleven, zoo veel warme belangstelling in hetzelve, en zoo veel afkeer tegen die vijanden van de beste Godsdienst aan te treffen, welke des te gevaarlijker zijn, omdat zij niet als opene vijanden, gelijk de Engelsche en Fransche Deïsten, te veld trekken, maar zich verraderlijk onder de rijen der Christenen scharen, om aldus den achtbaren tempel des Christendoms te veiliger te kunnen ondermijnen, en in de hoedanigheid van Christenleeraars 's lands geld trekken, terwijl zij christus verloochenen; wij bedoelen de Duitsche Rationalisten (bl. 202): ‘Er zijn andere bestrijders, daarom gevaarlijker, omdat zij meer gelezen worden, en men meer in de gelegenheid is, met hunne denkbeelden bekend te raken, omdat deze meer onder de algemeene vatbaarheid vallen’ (dan die van bailly, welken de Heer collot d'escury een weinig te hard behandelt); ‘dit zijn de zoogenaamde
rationalistische Godgeleerden, die alles aan het gezag der rede onderwerpen, en wat in den Bijbel niet uit de rede voortvloeit en door haar gestaafd wordt, als niet voor latere of voor onze tijden geschikt beschouwen, en al-
{==653==} {>>pagina-aanduiding<<}
zoo beweren, dat hetgeen door hen, als tegen de rede strijdende, uitgemonsterd wordt, moet geacht worden bij vroegere volken en in vroegere tijden thuis te behooren.’ Dit is te meer een woord op zijn pas, naar mate de Duitsche godgeleerde letterkunde, zoo wel onkruid als goede tarwe, meer en meer op onze inrigtingen van hooger onderwijs doordringt en door de Studenten beoefend wordt. Mogten zij allen meer doordrongen worden van de waarheid, dat alles, wat in de Christelijke Godgeleerdheid niet op den grond der stellige openbaring van christus rust, slechts hooi en stoppelen is, en geene duurzaamheid hebben kan!
Eene welverdiende hulde aan de beide jong overledene sieraden der Leydsche en Groninger Hoogeschool, borger en th. clarisse, versiert ook nog deze Afdeeling van het werk.
De volgende, ook in dit Deel begrepen, is de bespiegelende Wijsbegeerte. Hier is de oogst voor Nederland wel minder, wat de hoeveelheid, maar toch nog aanzienlijk, wat de hoedanigheid aangaat. Met veel kennis van zaken behandelt onze geleerde Schrijver ook dit onderwerp. Burgersdijk is de eerste, die, in den beginne der zeventiende Eeuw, met oordeel, en niet slaafsch, de wijsbegeerte en wel bepaaldelijk de redeneerkunde van aristoteles te Leyden onderwees. Als Bovennatuurkundige komt ons iets later spinoza voor, wien onze Schrijver, op het voetspoor der kundigste beoordeelaars, niet voor eenen Godloochenaar, maar voor iemand houdt, die juist door zijnen gestrengen betoogtrant in zaken boven het begrip onzer Rede verheven, daar hij Gods Natuur doorgronden wilde, op een dwaalspoor verviel. Hij is dor en droog, en de geheele uitsluiting uit zijnen betoogtrant van dat zedelijk gevoel, hetwelk ons zoo magtig tot God leidt, had die schadelijke gevolgen, hoewel spinoza daarom voor zichzelven onberispelijk leefde, en ook de deugd, maar louter uit verstandsgronden, wil-
{==654==} {>>pagina-aanduiding<<}
de betracht hebben. Over den min bekenden deurhof, een' bestrijder van spinoza, maar volgens sommige kettermakers een' Spinozist, volgen nu nog eenige bijzonderheden. Het wondert ons, geen gewag gemaakt te zien van zijnen Job, waarover toen zoo veel te doen was, en die zelfs tot zeker schriftelijk (zoogenoemd) Pleidooi aanleiding gaf. Onder wijsgeeren van een' geheel anderen stempel worden ook, als bestrijders der hekserijen en heksenprocessen, wier en b. bekker opgenoemd. (Het is opmerkelijk, dat bekker zoo wel
als spinoza oorspronkelijk een Cartesiaan was.) Omtrent de zedekunde worden de verdiensten van erasmus, vooral zijne Institutio Principis Christiani, geroemd. In het natuurregt zijn die van de groot, als Schrijver van het Jus Belli et Pacis, niet minder groot, en men vindt daarbij verscheidene merkwaardige bijzonderheden, vooral omtrent de bestrijding van dat werk, medegedeeld. Bij gelegenheid van de groot's wensch naar een' eeuwigen vrede wordt er van het heilig verbond gesproken; doch het zij ons vergund aan te merken, dat de edele Schrijver met het Heilig Verbond van 1815 de Conferentie van Londen na de Julijdagen van 1830 verwart, (bl. 330) die blijkbaar van eenen lijnregt tegenovergestelden geest was bezield. Onder onze overige Wijsgeeren worden engelhard, Hoogleeraar te Groningen, deszelfs leerling, de beroemde Doopsgezinde Leeraar te Amsterdam, bestrijder der wijsbegeerte van leibnitz, en Schrijver over Gods bestaan, a priori betoogd, allard hulshoff, genoemd. Tot de wijsgeerige Regtsgeleerden behoorde elias luzac, wien men de eerste echt wijsgeerige behandeling der gronden van het natuur- en staatsregt na de groot te danken heeft. Hij ijverde meer voor de vrijheid der drukpers, dan onze Schrijver, door ondervinding geleerd, althans omtrent de dagbladen schijnt goed te keuren, (bl. 360-365.) Luzac bleef niet zonder werking op den voortreffelijken cras, den stichter der wijsgeerige Regtsschool aan

{==655==} {>>pagina-aanduiding<<}
het Athenaeum te Amsterdam, uit welke onder anderen de uitmuntende kemper is uitgegaan. De menschkunde had van der voort te Groningen, en den Schrijver der algemeene Karakterkunde, ockerse, die in zijnen ouderdom den misstap zijner jeugd, van zich door den sirenenzang der omwentelaars te hebben laten wegslepen, genoeg heeft betreurd. Maar in de Karakterkunde en Redevoeringen vindt men nog ‘zijne gedurige en bittere uitvallen tegen de zoogenaamde Aristocraten, even alsof de omhangenen met den Democratischen mantel niet de ergste en geweldigste waren, gereed tevens om den schepter der alleenheersching, bij de eerste gelegenheid, welke zich daartoe aanbiedt, eerbiedig te kussen,’ (bl. 381, 382.) Inderdaad heeft de ondervinding geleerd, dat de vleijers van het Souvereine Volk beurtelings de willekeurigste tirannen, de ergste beulen en de kruipendste slaven zijn. Eindelijk wordt over de Kantiaansche Wijsbegeerte in ons land, van hare bestrijders van de wijnpersse (Eklektikus) en feith gesproken; de Schrijver is haar niet gunstig. Ten laatste wordt nog gewaagd van borger (de Mysticismo), hennert, en den als kenner der fraaije kunsten zoo wel, als eigenlijken Wijsgeer beroemden frans hemsterhuis, wien ook Duitschers en Franschen vereeren.
Ziet hier eene doorloopende korte schets des vijfden Deels van Hollands Roem. Wil men hetzelve liever een verslag dan eene beoordeeling noemen, ons is het wél, die geenszins naar gebreken jagen, en liever de kleine misslagen of onnaauwkeurigheden, welligt hier en daar in dit uitmuntende werk ingeslopen, onvermeld laten.
De Noten zijn niet, gelijk in de vorige Deelen, achter, maar onder den tekst gevoegd, hetwelk in het lezen een groot gemak geeft.
Als de Wetenschappen dus voortgezet worden, zullen wij ook daarvan een uitmuntend geheel bekomen.






{==656==} {>>pagina-aanduiding<<}

Gedenkboek van Nederlands Moed en Trouw, gedurende den Belgischen Opstand. Door N.G. van Kampen. Met Platen en eene Kaart van het Tooneel des Oorlogs. Te Haarlem, bij de Erven F. Bohn. 1834. In gr. 8vo. XL en 640 bl. f 8-60.

Leverde immer iets eene waardige stof op tot een Gedenkboek, het was wel zeker Nederlands moed en trouw gedurende den Belgischen opstand. Zoodanig werk was eene behoefte, evenzeer voor den tijdgenoot als voor den nakomeling: doch het was niet onverschillig, door wien in deze behoefte voorzien werd. Wij verheugden ons opregtelijk, toen wij vernamen, dat de Heer van kampen die hoogstbelangrijke, maar ook moeijelijke taak op zich genomen had; en dat wij het niet alléén waren, die dezen arbeid in de bestmogelijke handen oordeelden, bewijst ons thans de zeer aanzienlijke Inteekeningslijst, aan het hoofd van dit Gedenkboek geplaatst.
In een kort Voorberigt legt de Schrijver den geest, in welken dit werk geschreven is, met deze woorden open: ‘Ik ben,’ zegt hij, ‘zonder vrees mijne overtuiging gevolgd, en heb daar, waar de gang der Regering, of zelfs het meest algemeene gevoelen, naar mijn denkbeeld hier of daar dwaalde, zulks onbewimpeld gezegd. Het is toch met de Volken gelijk met de Vorsten: hunne vleijers zijn niet hunne vrienden, en het portret van Holland onzer dagen is schoon genoeg, al wordt het niet als Ideaal geschilderd. - Ik betuig plegtig, dat de waarheid (naar mijn inzien) zoo wel jegens vriend als vijand, naar schiller's beroemde gezegde, en zonder vrees of gunstbejag, mij in de zamenstelling van dit werk heeft geleid.’ - Het Gedenkboek zelf vangt, na eene korte Inleiding, aan met het Brusselsche Oproer van 25 Augustus 1830, en eindigt met het Verdrag of Bestand van 21 Mei 1833, of liever met de terugkomst der krijgsgevangenen uit Frankrijk in Junij van dat jaar. In zeven groote Afdeelingen zijn deze gebeurtenissen voorgesteld. I. Het oproer. II. Tegenstand aan het oproer, door getrouwheid en vaderlandsliefde. III. Eerste tusschenpoos van rust. IV. De tiendaagsche veldtogt. V. Tweede tijdvak van rust.

{==657==} {>>pagina-aanduiding<<}
VI. Aanval door Frankrijk en Engeland. Beleg der Citadel van Antwerpen. VII. Slot. Nieuwe onderhandelingen. Verdrag van 21 Mei. Terugkomst der krijgsgevangenen.
Door dit wélontworpen plan wordt de kronijkmatige behandeling vermeden, en alles met orde voorgesteld, zonder dat het verhaal der beraadslagingen en onderhandelingen telkens dat der krijgsgebeurtenissen afbreekt. En hoedanig is nu deze rijke, hoogstbelangrijke, en ook soms teedere stof behandeld? Wij schromen niet te zeggen, op eene uitmuntende, waardige en vooral kiesche wijze. Wat den stijl aangaat, deze paart doorgaans levendigheid en warmte aan zuiverheid en sierlijkheid. Zoo van kampen, na alle zijne vroegere geschriften, in dit opzigt nog niet naar waarde geschat wordt, kan hij gerust afwachten, dat men hem een beter model aanwijze. Wij kunnen hieromtrent in geene bijzonderheden treden, veelmin proeven aanvoeren; doch wij kunnen toch niet nalaten, de aandacht der bezitters van dit boek te vestigen, onder anderen, op de vijfde Afdeeling, en nog meer bijzonder op bladz. 475-495, waar de Schrijver de verschijning der Cholera in Frankrijk verhaalt, en daarvan een meesterlijk tafereel schildert. - Maar niet alleen ten aanzien van den historischen stijl, ook ten opzigte der waarheid en de juistheid der voorstelling van het gebeurde, voor zoo verre althans de hoofdgebeurtenissen en den algemeenen loop der zaken betreft, verdient het werk hoogen lof. Blijkbaar heeft de Schrijver geene moeite gespaard, om de voorhanden zijnde bouwstoffen oordeelkundig te vergelijken, en zich door briefwisseling nieuwe bronnen te openen. In de hoofdgebeurtenissen, b.v. het oproer te Brussel, de maatregelen der Regering, den togt naar de oproerige stad in September 1830, den tiendaagschen Veldtogt, in alles, wat Antwerpen en de Citadel betreft, is ons althans niets voorgekomen, dat niet uit de beste bronnen blijkt geput te zijn. - Vooral worden de handelingen der Londensche Conferentie, en hare zoo uiteenloopende maatregelen en besluiten, op eene uitmuntende wijze
voorgesteld, en met onzijdigheid en juist beoordeeld. Dit alles is over het algemeen, in ons oog, uitmuntend bewerkt, en zóó voorgesteld, als men wenschen mag, dat het voor den Nakomeling bewaard blijft.
Bij dit alles veroorloven wij ons niettemin de volgende aanmerkingen. In het eerste Hoofdstuk hadden wij iets meer

{==658==} {>>pagina-aanduiding<<}
gewenscht en verwacht omtrent de eigenlijke oorzaken en beweegredenen van den opstand, de lang voorbereide plannen en de genomene maatregelen der verraders. De zoogenaamde grieven toch blijken hoe langer hoe meer slechts hefboomen geweest te zijn, om de massa in beweging te brengen. De grondoorzaak lag eensdeels in den wrok der Geestelijkheid over de doorbrekende verlichting en in het misnoegen van een groot deel des Hoogen Adels, die, om welke reden dan ook, eenen doodelijken haat tegen de toenmalige orde van zaken koesterde; anderdeels in de hevige, zoogenoemd liberale partij, met de potter (den dweeper met buonarotti en babeuf) aan het hoofd. Eene onmetelijke schrede deden deze beide, uit den aard lijnregt strijdige partijen, door de handen ineen te slaan. Van waar deze vereeniging? Was hier buitenlandsche invloed in het spel? Wij laten dit daar; maar dit weten wij, dat men van dat oogenblik af een welberaden plan bespeurt: men ziet eenheid van streving; en van achteren ontdekt men, dat de maatregelen niet slecht genomen waren, en men véél vooruit berekend had. Het Leger, als voor meer dan de helft uit Belgen bestaande, die reeds met het gif besmet waren, telde daardoor geene enkele Afdeeling, waarop het Gouvernement zich onbepaald verlaten kon. Maar de Regementen Zwitsers? Die stonden in den weg, en zijn dan ook weggeruimd. - Van dit alles wordt deels slechts met een enkel woord, deels géén gewag gemaakt. De dertig bladzijden toch, die het eerste Hoofdstuk openen, behelzen niet veel meer, dan eene vergelijking der beide Natiën, en eene schildering van den bloei van België. En toch, daar de oorzaken van den opstand zoo zeer in het voordeel der Noord-Nederlanders zijn, had, naar ons inzien, het Gedenkboek vooral
dáármede moeten staven, dat de goede zaak aan onze zijde was.
Op bl. 50 zegt de Schrijver, dat de verachtelijke kabaal (die voorgenomen had, België van het Huis van Oranje af te scheiden) den diefstal van de juweelen der Prinsesse bewerkte. Indien dit laatste (ook na het vonnis van polari) zoo zeker is, ware een woord, tot bevestiging hiervan, allerbelangrijkst geweest.
Van sommige gebeurtenissen, aan meer afgelegene plaatsen voorgevallen, schijnt de Schrijver min volledig onderrigt te zijn. Bepaaldelijk is ons dit ten aanzien van het

{==659==} {>>pagina-aanduiding<<}
voorgevallene in Staatsvlaanderen (zoo in 1830 als in 1831) verzekerd door lieden, die wij voor wélonderrigt kennen. Zonder dat wij in het minste de waarheidsliefde van den ons onbekenden Correspondent, aan wien de Heer van kampen zijne berigten te danken heeft, in twijfel trekken, gelooven wij toch, dat, zoo deze van meer dan ééne zijde zijne berigten ontvangen had, de juistheid der voorstelling veel zoude gewonnen hebben. Daardoor waren dan ook welligt hinderlijke schrijffeilen voorgekomen: b.v. bl. 159. Westervliet, lees Watervliet; bl. 164. De Luitenants strating en kerkovilé, lees strater en kerckoirlé; bl. 345. de Zeeuwsche Schutters van de IXde en Xde Afdeeling: (er bestond slechts ééne Afdeeling Zeeuwsche Mobile Schutterij.) Bl. 349 lezen wij, dat de onzen met 1200 man voetvolk over St. Kruis naar Assenede trokken; lees: van Sas van Gent naar Assenede, enz. In 't algemeen schijnt dat gedeelte, 't welk over hetgeen in 1831 in Staatsvlaanderen is voorgevallen, handelt, min gelukkig uitgevallen te zijn. - Doch, om billijk te zijn, moet men erkennen, dat hij, die de geschiedenis van zijnen leeftijd beschrijft, bij het onvolledige en vaak strijdige der nieuwspapieren omtrent afzonderlijke gebeurtenissen, veelal van anderen afhankelijk is.
Nog een woord over den geest, die in dit werk doorstraalt. Van kampen verfoeit, als elk regtschapen Nederlander, de lage en verraderlijke handelwijze der Belgen, en laat geene gelegenheid voorbijgaan, om zijne verontwaardiging in krachtige bewoordingen lucht te geven. Misschien zullen sommigen uit dien hoofde dit werk partijdig noemen. Doch, mag de Geschiedschrijver, zoo hij slechts de waarheid niet te kort doet, geene partij trekken tegen snoodheid, ondankbaarheid, bedrog en verraad? Moet hij zijn zedelijk gevoel ten offer brengen, en eene gemaakte onverschilligheid in plaats stellen? Neen! zoodanige verloochening wordt van geenen Geschiedschrijver, wien ook de zedelijke waarheid heilig behoort te zijn, gevorderd. De Schrijver heeft, waar het pas geeft, ook in den vijand geprezen, wat lofwaardig was. Men zie b.v. bl. 344 en 370. Het was zijne schuld niet, dat de gelegenheid hiertoe zich slechts zelden opdeed. Maar wij vonden in hem geene andere partijdigheid, dan die, welke elk regtschapen hart tegen snoodaards gevoelen moet.

{==660==} {>>pagina-aanduiding<<}

Behalve een Vignet, en eene zeer goede Kaart van het Tooneel des Oorlogs, opzettelijk voor dit werk vervaardigd, bevat hetzelve twee fraaije Platen, de eene het oogenblik voorstellende, waarop de Hertog van Saksen-Weimar van den wapenstilstand verwittigd wordt, de andere dat, waarop gérard en de Fransche Prinsen den Generaal chassé in zijne kazemat bezoeken. Deze laatste vooral is, in ons oog, uitmuntend uitgevallen.
Moge het Gedenkboek, 't welk met zoo veel zorg en ijver behandeld is, door den Tijdgenoot naar waarde geschat worden, en bij den laten Nakomeling getuigenis afleggen van Nederlands moed en trouw!


Brieven van eenen Afgestorvenen. Tafereelen uit Engeland, Wales, Ierland en Frankrijk. Naar het Hoogduitsch. Met Platen. IIIde en IVde of laatste Deel. Te Haarlem, bij de Erven F. Bohn. 1834. In gr. 8vo. te zamen 632 bl. f 6-60.

Wij hebben, bij onze aankondiging der twee eerste deelen van het bovenstaande werk, (zie Letteroef. No. II.) hetzelve naar aanleg, inhoud, geest en strekking gekenschetst. Deze beide laatste deelen zijn aan de eerste gelijk. Men ontmoet ook daarin denzelfden bekwamen Schrijver, die, in het teekenen van natuur en wereld, de pen meesterlijk weet te voeren, die de gave bezit, om het merkwaardige en belangrijke, in alwat hij ziet en hoort, op te merken en treffend te doen uitkomen, om het eigenaardige in het karakter van volken en bijzondere personen in het licht te stellen, den volmaakten man naar de wereld, die door diepe menschenkennis, hooge beschaafdheid, levendigheid van geest, fijnheid en scherpheid van vernuft zich onderscheidt, die vele en veelsoortige kundigheden bezit, en dezelve op eene ongezochte en bevallige wijze weet te pas te brengen, met één woord, den man, die in staat is, de gewesten en de kringen ons te leeren kennen, welke hij bezocht heeft, en welke hij voor ons ontsluiten wil. Het is waar, de man naar de wereld vertoont zich ook hier van de gewone ongunstige zijde; hij is luchthartig en loszinnig, jagende naar de genietingen des levens, en weinig

{==661==} {>>pagina-aanduiding<<}
gestemd, om over de hoogere belangen van den mensch met den vereischten ernst te spreken; hij is een hooge Liberaal, in de tegenwoordige slechte beteekenis van dat woord, die zijne overdrevene denkbeelden over vrijheid in het staatkundig en kerkelijk leven veelal te pas brengt en aanprijst; doch de Vertaler heeft dit kwaad ook hier met wijsheid besnoeid, en de lezing van dit boek daardoor onschadelijk gemaakt. En zelfs daar, waar deze besnoeijing niet mogelijk was, gelijk b.v. in de beschrijving van het bezoek des Schrijvers bij den bekenden Ierschen volksleider o'connel, blijft het hoogstbelangrijk, een man van zulk een' stempel, als Vorst pückler müskau, te hooren oordeelen.
Deze twee laatste deelen behelzen de reis van den vorstelijken Schrijver door Wales, Ierland, en deszelfs terugreis over Londen, Parijs en een gedeelte van Frankrijk. Ook hier vindt men dezelfde rijkheid van fraaije beschrijvingen, treffende ontmoetingen, scherpe karakterteekeningen en fijne opmerkingen, welke de twee eerste deelen onderscheiden; en deze rijkheid is zoo groot, dat men het boek lezen en herlezen kan. Wie derhalve het schoone en merkwaardige van deze streken, met het eigenaardige van derzelver bewoners, verlangt te leeren kennen, en wie in 't algemeen zich eene onderhoudende en veelzins leerzame en nuttige lectuur wenscht te verschaffen, die taste naar dit boek, en hij zal getuigen, dat het een der oorspronkelijkste, belangrijkste en merkwaardigste geschriften is van die soort, welke er bestaan.


Hongarije zoo als het is, en de Hongaren zoo als zij zijn. Naar het Hoogduitsch van Carl von Szepesházy, Koninglijke Vice-Provinciale Commissaris en Assessor van verschillende Comitaats-gerigtstafels, J.C. vont Thiele, Keizerlijke Russische Raad, en August Ellrich. Met Aanmerkingen van den Vertaler. Te Franeker, bij G. IJpma, 1833. In gr. 8vo. 310 Bladz. f 3-60.

‘Er zijn landen in de wereld, welke de goede God alleen schijnt geschapen te hebben, opdat ieder, die met drie vingers, tot vreugde of kwelling der menschheid, eene ganzenschacht kan vasthouden, gelegenheid vinde, zijn moedje te koelen, en ook, wanneer het doenlijk is, de reis-
{==662==} {>>pagina-aanduiding<<}
kosten te verdienen. Zulke ongelukslanden waren vroeger Zwitserland en Italië, en zulk een ongeluksland is Italië nog. Wie ooit dit land heeft bezocht, en ook slechts drie weken daar heeft vertoefd, plaatst zich zonder tijdverzuim aan de schrijftafel en schrijft Herinneringen, vertrouwde Brieven, Uitstappen, Berigten, Onderrigtingen voor Reizigers, Schetsen, Narigten, Kritische Narigten, en God weet wat meer nog voor Narigten.’ Geheel anders is het met Hongarije. ‘Ofschoon dit gewis een der schoonste landen van Europa is, en de echte Hongaren onder de belangrijkste volken des aardbodems verdienen geteld te worden, zoo zijn toch beide, tot nu toe, de schrijfwoede [en daardoor ook de vertaalwoede] wonder wel ontkomen.’ In onze taal althans weten wij naauwelijks een enkel goed werk over dit Koningrijk en deszelfs bewoners aan te wijzen, en men mag dus het onderhavige eene belangrijke aanwinst voor onze Letterkunde in het vak der aardrijks- en volkenkunde achten; te meer, daar de Schrijver zijne schetsen heeft ontworpen, na jaren lang onder dit volk verkeerd en met alle rangen en standen omgegaan te hebben. Dit boek levert ons, na de Inleiding, iets over de ligging van Hongarije; een geschiedkundig overzigt van deszelfs Koningen; het een en ander over den regeringsvorm, de wetenschappelijke inrigtingen, grootte,
krijgsmagt, verdeeling, luchtsgesteldheid, voortbrengselen en rijkswapen. Dit gedeelte is ontleend uit het werk van von szepesházy en von thiele, Merkwürdigkeiten des Königreiches Ungern, ‘welke Schrijvers hunne opgave uit echte bronnen hebben geput en uit officiele stukken van de Rijksbeambten ontleend;’ terwijl de Overzetter dit een en ander heeft aangevuld met aanteekeningen uit verschillende Geschiedschrijvers, pölitz, de sacy, von muller en anderen. Het tweede gedeelte, de Hongaren, is van ellrich. Deze spreekt over hunne volksfierheid, maaltijden, gastvrijheid, logementen enz. Na eenige aanmerkingen, beoordeelingen en trekken, meestal vol geest en leven, verdeelt hij de Hongaren in werkelijke Hongaren, waartoe behooren: de mindere geestelijkheid, de lage adel, de geleerden, advocaten, gezworenen, zijnde ‘jonge edellieden, die, na volbragte studiën, bij de hooge Geregtshoven aangesteld worden, en welke men in andere landen auscultanten, practizijns of referendarissen noemen zou’ - en boeren. Voorts in niet-Hongaren, waartoe hij brengt de

{==663==} {>>pagina-aanduiding<<}
hooge geestelijkheid, de hooge adel, de officieren en soldaten. Eindelijk in voorwerpen van onzekerder soort, bestaande in de burgers van groote steden, benevens de kooplieden. Na van elke dezer volksklassen het een en ander gezegd te hebben, handelt hij over de taal en geestbeschaving; over het tooneel; het dansen; de muzijk; de vermaken der middelstanden; de regtspleging; de policie; de godsdienst; de - paarden; den tabak en het tabakrooken; terwijl hij met eenige aanmerkingen over de andere bewoners van Hongarije, als Joden, Grieken, Zwaben, Wallachijers en Zigeuners, besluit. Wij hebben alle deze bijzonderheden opgegeven in die orde, waarin zij in het werk voorkomen, waaruit men ziet, dat men er te vergeefs eene wetenschappelijke orde in zoeken zou. Doch juist die bonte zamenvoeging, die gedurige uitstappen, luimige zetten, vernuftige aanmerkingen maken het geheel tot een nuttig niet alleen, maar ook regt onderhoudend en vermakelijk boek. Rec. althans las het met klimmend genoegen, en vond gedurig stof tot nadenken in de oorspronkelijke, menschkundige opmerkingen van den Schrijver. Het overzigt der Koningen alleen is dor en kronijkmatig. De vertaling is goed bewerkt, en bewaart uitnemend de levendigheid van den stijl des Schrijvers. Wij willen van het boek niets meer zeggen, maar enkel het verlangen naar de lezing van deze geestige pennevrucht opwekken. Hongarije en de Hongaren zijn ons van elders te weinig bekend, om stellig te kunnen bepalen, of alles, wat er hier van gezegd wordt, waarheid behelst; maar wij kunnen ons toch niet herinneren, ergens den Schrijver in tegenspraak te hebben bevonden met hetgeen wij van dit land en volk ons herinneren vroeger te hebben gehoord of gelezen. Met een proefje van den schrijftrant eindigen wij dit verslag, waartoe wij, nagenoeg waar het boek openvalt, kiezen bladz.
225: ‘Bijaldien de vrije en menschlievende Engelschen, eens de bewoners van het vaste land, nog onverdragelijker worden, dan zij het reeds dikwerf geworden zijn, en zij op regte of kromme wegen nog slechter medespelen, dan zij het reeds menigmalen hebben gedaan, dan ware het raadzaam, driehonderd Zigeuners naar Engeland over te schepen, deze in de verschillende wijken van Londen te verdeelen en aldaar gedurig Hongaarsche melodiën te laten spelen: de halve bevolking dezer wereldbeheerschende stad en het centraalpunt van alle menschelijke ellende zoude naar strik-
{==664==} {>>pagina-aanduiding<<}
ken grijpen, en de andere helft naar den Theems snellen, om in de golven van dezen heilloozen stroom het ontsteld gemoed tot bedaren te brengen. Deze stroom, die het Engelsch slavenjuk en de Engelsche Zendelingen naar alle deelen der aarde voert; Zendelingen, welke den Heidenen eene verwarde leer prediken’ enz. (*)
‘Waarom ik juist Zigeuners tot deze heilzame zending voorsla, komt daar van daan, omdat deze zeer voortreffelijke vioolspelers en in de voordragt hunner muzijkstukken eenig, ja onovertrefbaar zijn.
Ik heb Zigeuners gehoord, welke ik Hongaarsche paganini's mogt noemen, met dit onderscheid, dat hun lot niet zoo gelukkig is, als dat van dezen ridder, wiens naam door gansch Europa heeft weergalmd, maar die in zijn vaderland niet zeer hoog geschat wordt. De Hongaarsche paganini's gaan logementen en koffijhuizen rond, vorderen hunne toehoorders geen honorarium van twee of drie daalders af, maar nemen bescheiden datgene aan, hetwelk op een schoteltje, dat tot inzameling van milde bijdragen rondgaat, gelegd of geworpen wordt.
In andere landen bedienen de wandelende virtuosen zich van een notenblad; maar bij deze Hongaarsche toonkunstenaars valt dit notenblad weg, want zij kennen geene noten, spelen slechts uit het hoofd en componeren, terwijl zij spelen. Het kan niemand bevreemden, dat deze composities somtijds wat verward uitvallen. Een Hongaarsch muzijkstuk te verkrijgen, te bewaren of wel na te zingen, is zuiver onmogelijk: het is een doolhof van melodiën, waarin men, even als de in den doolhof der liefde rondtuimelende ridder, desgelijks rondtuimelt, zonder eenen uitweg te vinden.’





Tijdschrift voor algemeene Munt- en Penningkunde, uitgegeven door P.O. van der Chijs. IVde en Vde Stuk. Te Leyden, bij J.C. Cijfveer. 1834. In gr. 8vo. Bl. 269-468. f 2-40.


{==665==} {>>pagina-aanduiding<<}

In deze beide stukken (zie de Recensie van No. 2 en 3 in de Letteroef. voor 1833. No. VI.) wordt het nuttige Tijdschrift van den Heer van der chijs voortgezet. Wij hebben toen genoegzaam den aard en de strekking daarvan doen kennen, en het blijft zichzelve gelijk. Eckhel's beknopt overzigt der oude Penningkunde wordt in het vierde en vijfde stuk voortgezet, en bevat nu de Keizerlijke munten, te beginnen van den Dictator julius cesar, die, wanneer men het woord Keizer als oorspronkelijk een familienaam opvar, zekerlijk als de eerste, die de uitgestrekte magt des Romeinschen gebieds geheel (hoezeer dan ook kortstondig) in zijne handen vereenigde, in aanmerking komt. Bij de vermelding der munten, onder hem, het tweede Driemanschap, augustus en diens opvolgers tot op domitianus geslagen, komen vele ophelderingen der geschiedenis, zeden en gebruiken der Romeinen voor, en wordt dus het nut der Penningkunde in dit opzigt blijkbaar gestaafd. De beredeneerde naamlijst der penningwerken van van mieris, van loon enz., door den bekwamen Penningkundige van orden, gaat hier van 1523 tot 1538 voort. De steller verschilt wel eens van de Schrijvers, uit wier werken hij deze lijst trekt, b.v. waar hij de gedenkpenningen van Koningin maria van Hongarije, Gouvernante der Nederlanden, uitgedost als eene geestelijke zuster, anders dan van mieris verklaart, (bl. 403) en waar een gedenkpenning, die volgens van mieris op den bekenden dweeper david jorisz. slaat en het wapen van Munster bevat, door van orden, naar madaï, voor een' halven daalder van
Lubeck met het wapen dier stad wordt verklaard. Hierop volgt in het vijfde stuk eene Verhandeling van een' ongenoemde, over de verdiensten der Nederlanders in de beoefening der algemeene Munt- en Penningkunde. Dit verdienstelijk opstel bevat een overzigt van hetgeen de Nederlanders voor de oude, middeleeuwsche en nieuwere Penningkunde hebben gedaan, van goltzius, den ijsbreker van die wetenschap hier te lande, die echter niet ter goeder trouwe te werk ging, tot op onze tijden, en het ontwerp van eenen prijspenning voor de tweede klasse van het Instituut door bilderdijk. Doch het grootste sieraad, onzes inziens, van deze beide Nommers is, in het vierde, een brief van Prof. kist, te Leyden, aan den Uitgever, behelzende de afbeel-
{==666==} {>>pagina-aanduiding<<}
ding en letterkundige geschiedenis van eenen gedenkpenning, door den beroemden Haagschen Dichter janus secundus voor zijne beminde julia vervaardigd, door scriverius hoogelijk geprezen, doch sedert verloren geraakt, en door Prof. kist bij een' Haagschen kunstkooper teruggevonden; eene afbeelding, (hier ook in plaat medegedeeld) wier ongemeene schoonheid den Dichter der Basia ook als een' onzer beste vroegere stempelsnijders (waarvoor hij ook in zijnen tijd beroemd was) leert kennen. Pontanus vergeleek hem bij phidias en apollo te gader. Dergelijke stukken zouden, indien ze meer voorkwamen, dit Tijdschrift dubbele waarde bijzetten; doch wij begrijpen wel, dat men alle dagen zoo iets niet wedervindt. Verre steekt in onze schatting hierbij af de brief van Prof. h.f. brandt te Berlijn aan den Redacteur, alleen om
zijne naïveteit merkwaardig, waarin de man eenvoudig zijn leven verhaalt, hetwelk zich niet bijzonder door gedenkwaardige lotgevallen onderscheidt, met zijne reizen naar Italië en ons Vaderland, waarbij wij dan over het laatste het algemeen bekende en niets bijzonders aantreffen, behalve dat de schrijver te Rotterdam, en vooral te Amsterdam, ieder oogenblik voor de overhellende huizen bevreesd was! Wij herinneren ons, dat de Schrijver der Brieven van een' Afgestorvene iets dergelijks van Gouda zegt. Het is zekerlijk de verbeelding der vreemdelingen van onzen drassen grond, welke hun gezigt benevelt. Voorts vertelt de goede brandt ons, of liever aan den Uitgever, die zijnen brief publiek maakt, welke uitstapjes hij al in 1833 gedaan heeft, van welke Akamiën hij lid is, en welke zijne titels zijn. - Alsdan vinden wij de aankondiging eener verkooping van een Munt- en Penningkabinet, welke in April heeft plaats gehad, en die bij de uitgave van het vierde stuk als aankondiging dienen moest.
Onder de wetenschappelijke berigten achter beide Nommers merken wij de volgende op: eene opgave der jongste aankoopen (tot in 1830) voor het Koninklijke Penningkabinet in 's Hage, die zekerlijk hoogst belangrijk zijn, en eene dergegelijke van de aanwinsten en den rijkdom der Penningkabinetten te Upsal in Zweden, te Berlijn en te Halle; het vernielen van een dito door het souvereine graauw te Brussel; het vinden van een' gedenkpenning op dante, die, gelijktijdig zijnde, zoo als men vermoedt, hoogstmerkwaardig zou wezen; het vinden van urnen en potten met Romeinsche munten bij Venlo, te Maastricht, en van een' aarden pot met

{==667==} {>>pagina-aanduiding<<}
muntstukken uit de vijftiende en zestiende Eeuw bij Middelburg, denkelijk tijdens het beleg dier stad in 1574 begraven; het slaan van Medaljes op het Leydsche Akademiefeest en op bilderdijk; de oorsprong van het papierengeld in den laatsten oorlog der Spanjaarden met de Mooren van Granada (1484); kennisgeving van twee nieuwe, op de tegenwoordige omstandigheden (of liever op 1832) toepasselijke gedenkpenningen; het ontdekken van Abyssinische munten uit de vierde Eeuw; het vinden van een stuk zilver in Noorwegen, 't welk over de zevenhonderd pond weegt, eene zware vracht aan een trekpaard bezorgt en 13000 kroonen weegt, en het slaan van eenen gedenkpenning op den grooten beeldhouwer canova, voorstellende het gedenkteeken, voor hem opgerigt uit bijdragen in geheel Europa.
Wij wenschen van harte aan dit Tijdschrift en deszelfs ijverigen ondernemer meer en meer vertier toe, en ook meerdere hulp van geletterden in dat vak, over wier gemis hij zich (bl. 341) beklaagt.


Eenige denkbeelden over het gevoel voor het schoone, en eene beschouwing van deszelfs invloed op de kunst der uiterlijke welsprekendheid. Te Leyden, bij Haak en Comp. 1834. In gr. 8vo. 91 Bladz. f 1 - :

Bij de aankondiging van dit werkje zouden wij zoo gaarne iets tot aanmoediging zeggen van den ongenoemden Schrijver, die hier, naar alle waarschijnlijkheid, met zijnen eersteling voor het Publiek optreedt. Doch bij lezing en herlezing viel ons oordeel ongunstig uit. Gemis van orde in de behandeling, gezwollenheid van stijl en onnaauwkeurigheid van uitdrukking zijn de voornaamste gebreken, die deze lettervrucht ontsieren. Eene beknopte opgave van den inhoud zal voldoende zijn om dit oordeel te staven.
‘Het gevoel voor 't schoone is eene innerlijke belangstelling van den mensch voor al hetgeen waar is; de Rede is de grond, waarop ons gevoel voor 't schoone berust, en het hart de bron, waaruit het voortvloeit.’ - Na de ontwikkeling dezer denkbeelden in de tien eerste bladzijden, die met de beschrijving van een verliefd paar eindigt, komt de Schrijver terug op zijnen eersten stelregel: ‘Het gevoel

{==668==} {>>pagina-aanduiding<<}
voor 't schoone is gevoel voor het ware’ - en verdedigt dien tegen eenige bedenkingen van bl. 11-28. Daarop gaat hij over tot het betoog der volgende stelling: ‘De mensch is oorspronkelijk naar het beeld van zijnen Schepper geschapen, maar hij heeft hetzelve geschonden, en het gevoel voor 't schoone is daardoor geheel verbasterd.’ Bl. 28-35. Hier vinden wij de geschiedenis van 's menschen val, waarin eene alleenspraak van eva voorkomt, die bijkans drie bladzijden beslaat. ‘Het gevoel voor hetgeen schoon en waar is, behoort zelfs in tegenspoed in 's menschen hart te huisvesten.’ Bl. 35-38. Volgt: ‘eene beschouwing van den mensch, bezield met het gevoel voor 't schoone in 't Rijk der Natuur.’ Bl. 38-53. Hier wordt de lezer onthaald op eene dichterlijke beschrijving der vier jaargetijden, waarin allerlei fraaije tooneelen voorkomen: een zomersche morgen en avond, een onweder, een orkaan, eene ijsbaan mer vrolijke schaatsenrijders en een tentje - te veel om te melden; terwijl de Natuur in elk saizoen bij eene schoone vrouw in de vier tijdperken des levens wordt vergeleken. Na deze poëtische schets, die in evenredigheid de meeste ruimte beslaat, worden de volgende stellingen behandeld: ‘De mensch behoorde steeds met het gevoel voor 't schoone in de maatschappij, of in het rijk der zedelijkheid bezield te zijn, maar hij beantwoordt niet altijd aan zijne verpligting.’ Bl. 53-60. ‘Het gevoel voor 't schoone heeft op de beschaving en veredeling van den mensch eenen werkdadigen invloed.’ Bl. 60-66. ‘Het gevoel voor 't schoone oefent eenen merkbaren invloed uit op talenten en kunstgewrochten, en is daaraan alleen eene duurzame hoogachting verschuldigd.’ Bl. 67, 68. ‘Het gevoel voor 't schoone oefent op de uitbreiding en uitvinding van kunsten en wetenschappen eenen weldadigen invloed uit.’ Bl. 68-71. En zoo komt de Schrijver tot het
Besluit, bl. 71, 72, bestaande in eene ernstige opwekking aan Ouders en Leeraars, om toch in de jeugdige harten het gevoel voor het schoone aan te kweeken.
Een Aanhangsel bevat: eene beschouwing van den invloed van 't gevoel voor het schoone op de kunst der uiterlijke welsprekendheid. Bl. 73-91. ‘Van deze kunst (zegt de Schrijver) bestaan vier onderscheidene takken of soorten, vooreerst de uiterlijke voordragt van het Tooneel, ten 2de die der Pleitzaal, ten 3de die des Kansels, en ten 4de de uiterlijke voordragt

{==669==} {>>pagina-aanduiding<<}
van Romances en Ballades.’ De Kanselvoordragt laat hij aan hare plaats, en bepaalt zich bij die op het Tooneel, in de Pleitzaal, en - van Romances. De laatste vooral is, volgens den Schrijver, dan eens verbazend moeijelijk. Een zuiver kiesch gehoor en eene heldere welluidende stem is daartoe onmisbaar. Maar al is men ook met een goed gehoor en eene zuivere stem voor de kunst geboren, nog blijft de uiterlijke voordragt der Romances altijd zeer moeijelijk: ‘Die moeijelijkheid bestaat in de verschillende schakeringen, overgangen en wendingen, die in dezelve voorkomen; - dan stijgt de Dichter met arendsvleugelen naar boven - dan breekt hij weder plotseling af, of smelt weg in teedere melodij - dan schildert hij ons een held in al deszelfs grootheid - dan weder eene bekoorlijke maagd in al derzelver aanminnigheid - dan schokt, roert, verbrijzelt hij als de storm in de wouden - dan vloeijen weder zijne gezangen als eene zachtvloeijende beek daar henen.... De uitvoering hiervan is zeer zwaar, en er behoort veel inspanning, veel oefening toe, om den waren geest van den Dichter altijd wel te treffen.’ Het boek is uit.
‘Prozaïsche dichtstukken zijn even zoo terugstootend voor ons gevoel, als poëtisch proza’ - merkt de Schrijver aan op bl. 17. Lest heugt best, zegt het spreekwoord; maar poëtisch proza is toch al zeer terugstootend.





Proeve eener Geschiedenis onzer Stamouders vóór en na hunnen val, door W. van den Hull. Te Haarlem, bij de Erven F. Bohn. 1834. In gr. 8vo. 212 Bl. f 1-80.


Een woord aan de Onderwijzers en Opvoeders in Nederland, over de gevolgen van het bloot wetenschappelijk onderwijs der jeugd in deze dagen, door W. van den Hull.e (Uitgegeven ten voordeele van hulpbehoevende bejaarde Onderwijzers en derzelver nagelatene betrekkingen.) Te Groningen, bij M. Smit. 1834. In gr. 8vo. 34 Bl. f : - 25.

Wanneer een Man, die in zijn hoofdvak, het Schoolonderwijs, verscheidene jaren met lof werkzaam geweest is, een woord in het publiek tot zijne Medeönderwijzers spreekt, dan is men reeds terstond geneigd, om het woord van den erva-
{==670==} {>>pagina-aanduiding<<}
ren Practicus te hooren, en met deszelfs ondervinding zijn nut te doen. Wanneer nu echter diezelfde Man als Bijbeluitlegger komt optreden, en wel zich waagt aan eene der oudste en moeijelijkste oorkonden der H. Schrift, dan ziet men natuurlijk verwonderd op; dan vraagt men, of hij ook daartoe de noodige wetenschappelijke bevoegdheid heeft; dan doet hij een groot waagstuk, waarbij hij gevaar loopt, dat men hem toeroepe: Ne sutor ultra crepidam! - Steller dezer beoordeeling wil dus eerst eenig verslag doen van hetgsne, dat in het eerste der bovenstaande werkjes geleverd wordt, en er hier en daar vrijmoedig zijne gedachten over zeggen, zonder nogtans over elke hier voorkomende bijzonderheid van dit moeijelijke onderwerp uit te weiden, want dan zou hij de bestemming en de grenzen van dit Tijdschrift verre te buiten gaan.
In de Inleiding handelt de Schrijver voornamelijk over het scheppingsverhaal, (1 B. van moz. I:2 enz.) vindt daarin eene hervorming der vroeger bewoonde aarde, en houdt het daarvoor, dat die vroegere bewoners de Engelen geweest zijn. Rec. acht ook het eerste het meest waarschijnlijke; maar hij houdt tevens den taalkundigen grond, door van den hull van anderen overgenomen, dat er t.a.p. zou moeten overgezet worden: De aarde was woest en ledig geworden, ten minste niet voor volkomen beslissend; want, hoewel het zoo kan overgezet worden, is het echter den Oosterschen Taalgeleerden bekend, dat hetzelfde werkwoord zeer gewoonlijk eenvoudig beteekent zijn; en hij zou dus liever zeggen, dat deze plaats met dat gevoelen niet strijdig is. - Zoo rekent Rec. ook het laatste, gansch niet nieuwe gevoelen, ja, onder de mogelijkheden, maar onbewijsbaar door de plaats, Psalm VIII:6, waarop de Schrijver veel schijnt te bouwen; want, al was de vertaling: minder dan de Engelen, volkomen zeker, dan volgt er immers nog niet uit, dat de Engelen vóór de menschen hier gewoond hebben: doch de Hebreeuwsche tekst doet zien, dat aldaar niet het gewone woord voor Engelen, maar de gebruikelijke naam van God (Elohim) gevonden wordt; maar de genoemde vertaling is uit de Grieksche overzetting der zoogenaamde LXX genomen: er kan dus zeer wel vertaald worden: minder dan God, dat is, in onzen stijl, een Ondergod op aarde, met duidelijke toespeling verder op I B. van moz. I:26, 27.
In de eerste Afdeeling beschrijft nu van den hull de

{==671==} {>>pagina-aanduiding<<}
Geschiedenis onzer Stamouders vóór den val op zijne wijze. - Hier zou eene grondige kennis der oorspronkelijke Bijbeltalen van de spreekwijze: naar ons beeld, naar onze gelijkenis, niet zoo ligt de zonderlinge uitlegging gegeven hebben: naar ziel en ligchaam; maar dit moet dienen tot steun van des Schrijvers hypothese, dat God bij de woorden, die Hem in het scheppingsdrama toegeschreven worden: Laat ons menschen maken enz., tot een hemelsch wezen in menschelijke gestalte, tot een' der voormalige aardebewoners (nu en dan ook door den Schrijver Godheid genoemd) gesproken, en door hetzelve de eerste menschen steeds onderrigt en opgevoed heeft. Doch in het gansche verhaal van de zich aan hen, hoe dan ook, openbarende Godheid vinden wij noch schijn noch schaduw van zulk een hemelsch middelwezen, even min als van zulk eene in allen deele volledige natuur- en zedekundige onderwijzing, als de Schrijver hier en elders vooronderstelt. - Wanneer hij verder beweert, dat een groot deel van dit eerste onderwijs alleen aan adam, vóór de schepping van eva, en buiten Eden heeft plaats gehad, dan neemt hij niet in aanmerking, dat het Mozaïsche verhaal uit twee afzonderlijke fragmenten van dezelfde geschiedenis bestaat (I-II: 3 en II: 4 enz.); dat ook in het eerste fragment (1: 27 e.v.) van de schepping der vrouw gewaagd, en dat er nergens van zulk eene verplaatsing van den mensch uit een' anderen oord naar Eden melding gemaakt wordt; want, dat de aardbodem, waaruit hij genomen was, (III: 23) beteekenen zou den oord, waaruit hij gekomen was, zal wel geen Taalkenner hem toestemmen. - Al even onbewijsbare hypothese komt Rec. de stelling des Schrijvers voor, dat adam zich, vóór de schepping
van eva, ‘aan neêrslagtigheid, aan moedeloosheid, aan wrevel, ja welligt aan moedwillige ongehoorzaamheid omtrent zijnen hemelschen Leidsman overgaf,’ en dat hij, dien ten gevolge, eene wond zou bekomen hebben, die in den slaap, bij het scheppen van eva, zou geheeld zijn: niets vindt men daarvan in het Bijbelsche verhaal; en de eenige grond des Schrijvers, het zeggen, dat der Godheid toegeschreven wordt: Het is niet goed, dat de mensch alleen is, duidt door het tegenovergestelde: Ik zal hem eene hulp maken, enz. in die dramatische voorstelling niets anders aan, dan dat de echtelooze staat voor den mensch niet nuttig zou geweest zijn. - Even weinig kan Rec. den Schrijver toegeven, dat den eersten

{==672==} {>>pagina-aanduiding<<}
menschen een bewijs gegeven moest worden van jammerlijke en tevens onherstelbare gevolgen der zonde in andere wezens; want waartoe dit, zoo zij zelve nog geen zonde kenden? Doch hiertoe gaat hij intusschen weder voort, de eene hypothese op de andere te stapelen; namelijk, dat er ook ‘een gevallen Engel, mede een voormalig bewoner der aarde, zich ligchamelijk aldaar vertoond heeft;’ dat ‘de boom der kennis enz. voor hem als zoodanig bij uitsluiting de voedingsvrucht droeg;’ dat ‘de boom des levens als een buitengewone boom verscheen, om de menschen van den eersten, als boom des doods, af te houden;’ (*) dat ‘eene reeks van zonden en overtredingen het eten der verboden vrucht voorafgegaan is;’ en deze moeten al weder door andere kleinere hypothesen, zelfs door vergelijking met de verzoeking van jezus in de woestijn, (alles te breed om hier te melden) ondersteund worden. - Doch der hypothesen en peradoxen is nog al geen einde. De slang zal, vóór den val, ‘het eenige volmaakte hulpdier der menschen’ geweest zijn, ‘in hetwelk God al de eigenschappen vereenigd had, om haar onlosmakelijk aan ons geslacht te verbinden, en in onze behoefte te voorzien, - dat zich in dezelfde evenredigheid vermenigvuldigen moest, ten einde ieder mensch zijn eigen hulpdier bezate,’ (elk mensch dus met eene slang bij zich!) ‘dat zich met hem over de aarde verspreidde, en welks diensten hij nimmer geheel zou kunnen ontberen, - hetwelk iedere vernederende dienstbaarheid onder ons geslacht voorkwame’ enz. enz. want zoo gaat de Schrijver voort, met de slang en de diensten te
beschrijven, die hij zich verbeeldt, dat de mensch van dezelve, als mak huisdier, zal kunnen gehad hebben. - Maar nu zal eene slang door den gevallen Engel op buitengewone proeven van bekwaamheid afgerigt zijn; en hij zal het zoo hebben doen voorkomen, alsof hij met haar sprak: en ziet daar nu het middel, om de menschen te verleiden, opdat zij van zijnen boom zouden eten, enz. enz.; men zal nu de overige oplossing, die de Schrijver meent te geven, ligtelijk kunnen raden. Bij zulke oplossing is het intusschen

{==673==} {>>pagina-aanduiding<<}
niet te begrijpen, hoe hij in deze overtreding der eerste menschen, waartoe, zelfs naar zijne onderstellingen, zoo veel aanleiding was, zoo bij uitstek groot kwaad vinden kan, daar hij hun reeds te voren, zonder vreemde verleiding, zoo veel zedelijke verkeerdheid toegeschreven heeft, dat zij al lang van den zoogenaamden staat der regtheid afgeweken waren.
Op dergelijke wijze zouden wij kunnen voortgaan, met den inhoud van de tweede Afdeeling, waarin de Geschiedenis onzer Stamouders na hunnen val behandeld wordt, mede te deelen; doch daar zij op dezelfde wijze, als de eerste, is ingerigt, en daarop ook grootendeels rust, meenen wij genoeg gezegd te hebben, om den geest van dit geschrift te leeren kennen. - Slechts enkele staaltjes nog, ter proeve van hypothesen! - ‘Het zal adam wel meer dan eens gezegd zijn geweest, hoe zijn val het verderf aller zijner nakomelingen na zich zou slepen; (!?) de Godheid zal hem wel meer dan eenmaal een donker tafereel hebben opgehangen van de schrikkelijke gevolgen der zonde voor den tijd en voor de eeuwigheid’ enz. Waar staat dit alles? - De slang, van welke, I B. van moz. III, gesproken wordt, was bepaaldelijk de slang of het eigenlijke geliefde hulpdier van eva. Maar, naar de vroegere vooronderstelling des Schrijvers, was immers niet deze, maar eene, die de verleider zich aangeschaft en afgerigt had, het werktuig der verleiding geweest. - De Cherubim, vs. 24, zullen vroegere zonen der eerste menschen geweest zijn. Het bestaan dezer laatsten werd ook wel door vroegere Bijbeluitleggers op andere gronden niet onwaarschijnlijk geacht; maar hoe kan Cherubim dit beteekenen? wat zijn dan de Cherubim in de latere Hebreeuwsche schriften? en welk een aangename post voor die gelukkige zonen, hunnen ouders den toegang tot Eden te beleten!
Hierachter volgen nog drie Bijlagen, waarvan het genoeg zal zijn de titels op te geven: 1. Bewijzen voor het voortdurend verblijf des hemelschen wezens onder het Voor-noachitische menschdom. 2. Een blik op het Planten- en Dierenrijk vóór en na den zondvloed. 3. Onderzoek naar de kunsten en wetenschappen des Voor-noachitischen geslachts. - Rec. ontkent niet, dat ook daarin goede, hoewel niet bijzonder nieuwe opmerkingen gevonden worden; maar hij vindt er insgelijks verscheidene hypothesen, op de zwakste gron-
{==674==} {>>pagina-aanduiding<<}
den rustende: b.v. eva zal kaïn hartstogtelijk lief gehad hebben, voor abel onverschillig geweest zijn; en waaruit blijkt dit? uit haren vreugdekreet bij des eersten geboorte, en uit den naam des laatsten, die, volgens fl. josephus, droefheid beteekent! - Uit de woorden, I B. van moz. IV:26: Toen begon men den naam des Heeren aan te roepen, maakt de Schrijver, dat het hemelsche wezen en de Cherubim als Priesters des Allerhoogsten optraden, om eene geregelde offerdienst en plegtige dagen in te stellen. - Andere hypothesen zijn aangenomen naar het ook door anderen gestelde, maar noch uit Natuurkennis, noch uit H. Schrift bewijsbare, dat de natuur der aarde en aardsche dingen na den val verbasterd is. - Eindelijk nog eene hypothese, die men hier niet verwacht zou hebben. Jethro, de schoonvader van mozes, is de bewaarder geweest van de vroegere geschiedenissen des menschdoms, en de Dichter van het boek job, waarvan mozes de held zal geweest zijn. Zonderling dan toch, dat de schoonzoon dit niet eens met een woord gemeld heeft!
Wat zal Rec., na dit alles, van dit zonderlinge werkje zeggen? Vooreerst en voor alle dingen, dat hij regt doet aan den diepen eerbied, welken de Schrijver voor God en Goddelijke zaken, en in 't bijzonder voor de Bijbelsche Openbaring en hare eerwaardige oorkonden betoont, zoodat hij tot handhaving van dezelve ook dit stuk heeft willen doen dienen, en hiertoe met loffelijke vrijmoedigheid eenen nieuwen weg beproeft. Verder bewondert hij in den Schrijver eene kracht van vernuft en eene levendige verbeelding, die allerlei dichterlijke hypothesen schept, hoewel in de mededeeling van dezelve wat langwijlig zijnde. Maar eindelijk, dit stuk als proeve van Bijbeluitlegging en opheldering van de bewuste geschiedenis aanmerkende, houdt hij hetzelve voor een' uitlegkundigen Roman.
In het tweede bovengemelde stukje, waarvan, blijkens het Voorberigt, de Redactie van het Groninger Tijdschrift voor Onderwijzers enz. de uitgave op zich genomen heeft, is de Schrijver meer op zijn eigen grondgebied. De oorzaak van het verschijnsel, dat, bij toenemenden bloei der kunsten en wetenschappen, en bij verspreiding der verlichting onder de Volken, ook het zedenbederf toeneemt en volksberoeringen ontstaan, vindt hij daarin, dat de godsdienstige

{==675==} {>>pagina-aanduiding<<}
opvoeding geen gelijken tred houdt met de wetenschappelijke; en hij staaft dit met bewijzen, die hij daarvoor in andere landen van Europa meent te vinden. Rec. gelooft met hem, dat dit laatste hier en daar allezins waar, en eene groote oorzaak van zedenbederf is; maar hij meent ook, dat het niet de eenige of voorname is, en meer andere daartoe zamenloopen; dat b.v. de volksberoeringen in sommige landen onder anderen hierdoor ontstaan, dat men zich verkeerde en overdrevene denkbeelden van Volken- en Staatsregt in het hoofd gehaald heeft, revolutionaire denkbeelden van vrijheid en gelijkheid uit de voormalige Fransche omwenteling, die men nu onder anderen vorm verlevendigen en op de maatschappij toepassen wil: dit en meer, dan wij hier ontwikkelen kunnen, gelooft Rec., dat hier in aanmerking zou moeten komen, om geen eenzijdige, maar eene volledige beschouwing van dit onderwerp te hebben. - Uit ons Vaderland haalt de Schrijver geen ander voorbeeld aan, dan het misbruiken van Gods naam en dergelijk vloeken. Hoe verkeerd dit ook zij, is het echter nog niet voor zulk een groot en wel nieuw bewijs van zedenbederf te houden, dat de godsdienstige opvoeding hieruit blijken zou geen gelijken tred te houden met de wetenschappelijke: Rec. gelooft ook, dat men dit laatste van ons Vaderland over 't geheel gelukkig nog niet zeggen kan. Ofschoon hij dus de heilzame bedoeling des Schrijvers met hetgene, dat hij door zijn eigen voorbeeld (in zijn voormalig met lof bekend Opvoedingsgesticht) aanprijst, van ganscher harte toejuicht, en de wenken, die hij, tot bevordering van eenen godsdienstigen en deugdzamen zin door de Schoolonderwijzers, geeft, alle behartiging verdienen; zoo dankt hij er echter God voor, dat het in Nederland aan goede en vele gelegenheid tot godsdienstig onderwijs, en aan veelvuldig gebruik van hetzelve, geenszins ontbreekt. Dat hetzelve, en bijzonder het zoogenaamd leerstellige, van het gewone schoolonderwijs uitgesloten is, vindt hij, om meer dan
ééne bekende reden, zeer goed; en zelfs het onderrigt in de Bijbelsche Geschiedenis zou hij niet onbepaald in handen der Schoolonderwijzers willen gelaten hebben: zij hebben met hun overige werk genoeg te doen, om zich daarmede over 't geheel niet in te laten: wat enkele ook in dit opzigt bekwame Onderwijzers, zoo als de Heer van den hull en eenige anderen, zouden kunnen doen,

{==676==} {>>pagina-aanduiding<<}
dit is de zaak van allen niet: ook bij de behandeling der Bijbelsche Geschiedenis is genoeg gelegenheid, om verkeerde denkbeelden in te boezemen, die bij verder godsdienstig onderwijs moeijelijk te verbeteren zijn. Laat hen dus zelfs in Opvoedingsgestichten doorgaans doen, gelijk de Heer van den hull zelf naderhand gedaan heeft, dit werk aan daartoe bestemde en verlichte Onderwijzers, of aan geordende Geestelijken, waaraan hij zelf de voorkeur schijnt te geven, overlaten: voorzeker de Protestantsche Geestelijkheid in ons Vaderland zal zich, naar de tegenwoordige verordeningen, even min als de Roomsch-Katholieke, aan deze gewigtige taak onttrekken. Zijn dan voor 't overige de Schoolonderwijzers, in de betrachting van hunne veelzins gewigtige pligten, met eenen verlichten en Christelijk-godsdienstigen zin bezield, en trachten zij hierdoor op hart en leven hunner kweekelingen invloed te hebben, dan werken zij der Geestelijkheid genoeg in de hand, en bevorderen zij genoeg de verbetering der zeden, al treden zij niet in het ambt der eigenlijk gezegde Godsdienstleeraars. - Wat eindelijk het nut der schoolgebeden aangaat, welke de Schrijver aanprijst, hierin zal zekerlijk veel afhangen van de wijze, waarop dit geschiedt; maar over 't geheel kan Rec. zich van dat formulierwerk weinig nut beloven: hij kan zich niet herinneren, dat b.v. de Latijnsche schooljeugd van zijnen jongen leeftijd, toen het Onze Vader dagelijks geregeld in het Grieksch of in het Latijn ten hemel opgezonden of liever opgerabbeld werd, zoo veel zedelijk beter was, dan de tegenwoordige; of dat de Akademische Theologische jongelingschap zoo veel godsdienstiger en zedelijker was, toen de Professor elke, ook nog zoo dorre, grammatikale of loutere dicteer-les met een plegtig votum begon, en met eene plegtige gratiarum actio eindigde: de opening en sluiting van zulke school- of Akademielessen, of de eene of andere bijzonder
aanleidende gelegenheid, door een treffend gebed te onderscheiden, zou hem veel doelmatiger en nuttiger voorkomen, dan al dat dagelijksche sleurwerk. - Voor het overige doen wij nogmaals welverdiende hulde aan de heilzame bedoeling, die de Schrijver zoo wel door de zamenstelling, als door de wijze van uitgave van dit stukje gehad heeft, en wij wenschen daarover den besten zegen.



{==677==} {>>pagina-aanduiding<<}

Reizen en vijfjarige Gevangenschap in Algiers, van S.F. Pfeiffer, enz. Eene Bijdrage tot de algemeene Geschiedenis van 1829 en 1830. Te Leeuwarden, bij L. Schierbeek. 1834. In gr. 8vo. XII en 266 bl. f 2-70.

Dit ongekunsteld en blijkbaar met waarheidsliefde opgesteld verhaal, dat met de openbare gebeurtenissen des tijds in verband staat, leert ons den jeugdigen Schrijver als een godsdienstig en deugdzaam mensch, in al zijnen handel en wandel, bij verschillende treffende lotwisselingen, kennen. Wij verzellen hem overal met belangstelling, bewonderen de wegen der Voorzienigheid, en zien, hoe sterk de gehechtheid aan den geboortegrond op het menschelijk hart werkt. De vertaling schijnt getrouw te zijn, somtijds echter niet zuiver genoeg, b.v. bl. 257: of ik laat zonder wijders (liever, zonder verwijl) door eenen deurwaarder mijne meubelen terugnemen. - Zeker zal ook dit boek vele lezers vinden, en het is dat geluk niet onwaardig.





Treurig lot, den Predikant J.J. Story in kerkelijke Procedures door het Klassikaal Bestuur van Middelburg en het Provinciaal Kerkbestuur van Zeeland toebereid. Beschreven (en met authentique stukken en brieven gestaafd) door hemzelven, en voor zijne rekening uitgegeven. Te Leyden, bij L. Herdingh en Zoon. 1834. In gr. 8vo. IV, 219 bl. f 2-40.

In alle twistgedingen komen twee punten in aanmerking; de form der behandeling, en het wezen der zaak. Naar ons inzien bewijst Do. story, indien al, wat hij wegens de handelwijze van Klassikaal en Provinciaal Kerkbestuur meldt, waarheid is, (hetgeen wij, tot dat tegenbewijs daarvan gegeven wordt, zullen aannemen) dat het Klassikaal Bestuur van Middelburg in de formen gedwaald heeft, en het Provinciaal Kerkbestuur dat heeft zoeken te herstellen. Intusschen schijnt dat Kerkbestuur ongelijk gehad te hebben in de weigering van Appèl, daar zeker Do. story, door het

{==678==} {>>pagina-aanduiding<<}
Klassikaal Bestuur schuldig verklaard zijnde en gestraft met eene schorsing, waarbij dadelijk het genot van traktement verloren werd, regt had, zich als veroordeeld te beschouwen, en dus om te appelléren. Verkeerde uitlegging van Art. 75, en verwarring der provisionele of voorloopige schorsing met de in Art. 58 van het Reglement bedoelde strafschorsing, schijnt aanleiding tot de verkeerde toepassing der kerkelijke wet te hebben gegeven. Nu oordeelde intusschen het Prov. Kerkbestuur, waaraan de zaak, niettegenstaande die veroordeeling, door het Klass. Bestuur verzonden was, ter eerste instantie, en dus bekwam Do. story regt van appèl op de Synode. Hij heeft niet geappelleerd; derhalve zijn alle nulliteiten gedekt, en het vonnis van het Prov. Kerkbestuur heeft kracht van gewijsde. Van eene krankzinnigheid van den veroordeelde, begonnen met het slaan van het vonnis, en geëindigd toen de tijd van Appèl verloopen was, hebben wij nog nooit gehoord, dan alleen in die zijn verweerschrift. Wij hechten niet veel op dat voorgeven. Razend van spijt en wrevel zijn, is geene eigenlijke krankzinnigheid; maar Do. story wist denkelijk, hoe weinig het Appèl hem baten zou. Niet alleen zijn de mannen, welke hij als partijdige en onregtvaardige regters afmaalt, algemeen als gemoedelijke en verstandige lieden bekend, gelijk zich ieder, zoo hij voor gezworenen te regt stond, welke toch óók alleen naar innerlijke overtuiging oordeelen, als beslissers over schuld en onschuld zou toewenschen; maar bijna de gansche bevolking van Walcheren zou uit lasteraars en vijanden van Do. story moeten bestaan, indien de man waardig was den predikstoel te betreden. Met afgrijzen lazen wij, op bl. 136, dat
story God ten getuige roept, zich aan geen misbruik van Gods naam, bij zijn twistvoeren, te hebben schuldig gemaakt, alsook, dat hij steeds door den geest der liefde bestuurd werd, enz. - Een man, die overal in twist geraakt, en telkens in procedures gewikkeld is, ja die zelfs ter eerste instantie correctioneel vervolgd en schuldig verklaard was, door den burgerlijken regter, wegens mishandeling aan een' persoon van onbesproken gedrag, kan geen geschikt Evangeliedienaar zijn. Het is waar, in Appèl heeft story zich te 's Hertogenbosch zien vrijspreken: maar door welke middelen? Dat zal hij zelf weten. Is hij ook naderhand in twist geraakt met getuigen, die in

{==679==} {>>pagina-aanduiding<<}
den Bosch zijne onschuld hadden bezworen, en naderhand de (zoo zij zeiden) hun beloofde belooning van den vrijgesprokenen vorderden? - Dit kan laster zijn: wij hopen het. Doch heeft men in den Bosch, bij gebrek aan volledig bewijs, den man vrijgesproken, dat moge in regten hem baten, de innerlijke overtuiging blijft algemeen gevestigd, dat de Chirurgijn beerta de waarheid gemeld heeft. Het doorgaand gedrag van Do. story, schoon niet strafbaar door den burgerlijken regter, is de sterkste getuige tegen hem. De achtingwaardige Leden van het Klassikaal Bestuur van Middelburg en het Provinciaal Kerkbestuur van Zeeland mogen zich vertroosten met de gedachte, dat de Regtbank van Eersten Aanleg te Middelburg door Do. story even sterk beleedigd wordt, als zij zelven; en dat niemand hem met jezus voor het Sanhedrin zal vergelijken, al waagt zich de verdwaasde man aan deze ergerlike profanéring. Over den stijl van het boek zullen wij zwijgen. Snoerstrak, voor aanstonds, schijnt een lievelingswoord van den Schrijver.


Schibboleth en Sibboleth! Vraag aan alle mijne Gereformeerde Landgenooten naar den Heelmeester Israëls, enz. Te Leeuwarden, bij L. Schierbeek. 1834. In gr. 8vo. VI, 37 bl. f : - 40.

Dit vlugschriftje heeft eene heilzame strekking, ofschoon men moet bekennen, dat er weleens een argumentum ad hominem in voorkomt. De ongenoemde Schrijver dringt op bescheidene beoordeeling van andersdenkenden aan, en tracht vrede in de Kerk te bevorderen. Hij maakt, en te regt, onderscheid tusschen Gereformeerd en Dordsch-Gereformeerd. Voorstander van verdraagzaamheid zijnde, schrijft hij bl. 34: ‘Zelfs mogen zij (de Leeraren) dweepen; ziet dat in de witteveens, de lammerts, de mangels - en waarom ook niet?’ Rec. zou denken, dat dweeperij altijd af te keuren is, en dat liever geene namen genoemd hadden moeten worden. Weet de Schrijver wel met volkomene zekerheid, dat genoemde mannen werkelijk onder de dweepers behooren?



{==680==} {>>pagina-aanduiding<<}

Eugenius Aram, of de geheimzinnige Misdadiger. Naar het Engelsch van E.L. Bulwer. In III Deelen. Te Amsterdam, bij H. Frijlink. 1833, 34. In gr. 8vo. Te zamen 634 bl. f 6-75.

Bekend is sedert lang de begaafdheid van bulwer als Romanschrijver. Ook dit zijn nagenoeg laatste werk, hetwelk goed vertaald is, logenstraft het gunstig gevoelen niet, dat de naam des oorspronkelijken Schrijvers ieder inboezemt. Schoon men reeds bijna van den beginne vooruitziet, dat Aram eene misdaad op zijn geweten heeft, wekt hij steeds onze belangstelling, dikwerf zelfs onze hoogachting: want hij betoont zich telkens als een diepdenkend geleerde en een edel mensch. Men vermoedt dus, dat hij door hartstogt, overijling, verleiding, dwaling, of ten gevolge van een' schijnbaren strijd van pligten, zich eenmaal moet vergrepen hebben. Wanneer men nu eindelijk ontdekt, niet alleen waaraan, maar vooral jegens wien en hoe hij schuldig geworden is, keuren wij de misdaad wel af, maar Aram wordt ons medelijden niet onwaardig, en zelfs in zijne gebreken behoudt hij zekere grootheid van ziel. Het treurige der ontknooping wordt verzacht door het geluk, dat aan twee achtingwaardige personen ten deel valt; en het telkens doorkomende sombere in de hoofdgeschiedenis wordt verpoosd door vrolijke en lachverwekkende tafereelen, waartoe onder anderen het wxèl volgehoudene karakter van Korporaal Bunting niet weinig bijdraagt. Wij gelooven dus, dat deze Roman de eer der vertaling verdiende.






Almanak voor de Jeugd. 1835. Te Amsterdam, bij G.J.A. Beijerinck. In 12mo. 104 Bl. f : - 90.

De namen van Mevr. van meerten voor het proza en die van den Heer robidé van der aa voor de versjes zijn, verbeelden wij ons, genoegzame aanbeveling voor dit Kinderjaarboekje; weshalve wij ons bepalen tot de eenvoudige aanmelding van deszelfs hernieuwde verschijning.

No. XIV. Boekbesch. bl. 587. reg. 21 staat taal, lees laat.






{==681==} {>>pagina-aanduiding<<}

Boekbeschouwing.

Herleven en herkennen. De Christelijke vriendschap op aarde, voortdurende in den hemel. Naar het Engelsch van C.R. Muston, A.M., Engelsch Predikant te Rotterdam; door G. van Reyn. Te Rotterdam, bij Wed. van der Meer en Verbruggen. 1833. In gr. 8vo. X en 310 bladz. Met gegraveerden Titel en Vignet. f 3 - :

Het onderwerp, door den Eerw. muston behandeld, behoort tot dezulken, waarover men dikwijls met belangstelling spreekt, en waarnaar ieder, die over de toekomst niet geheel onverschillig denkt, weetgierig vraagt. Naauwelijks was ons bekend, dat de Heer muston te Londen had uitgegeven een werk, onder den titel: Recognition in the World to come, or Christian Friendship on Earth perpetuated in Heaven, of wij ontvingen van hetzelve de Nederduitsche vertaling, onder bovenstaanden titel. De naam van muston deed ons een goed werk, die van van reyn eene goede overzetting vermoeden. Wij wenschten de waarschijnlijkheid der herkenning bij het herleven hier eens regt bondig en bijbelsch behandeld te vinden; en vooral hoopten wij - van nature vijanden eener drooge theorie - opwekking en besturing aan te treffen met opzigt tot vriendschapsbetrekkingen in dit leven; een onderwerp, der beschouwing uit een Christelijk oogpunt te meer waardig, naarmate hierin minder is voorgewerkt. Wij vonden ons bij de lezing niet bedrogen, en kunnen de gunstige gedachten van Collegen, de Engelsche Recensenten, in de Voorrede vermeld, ten volle beamen. Om de lezing en behartiging van dit belangrijke boek aan te moedigen, moge de opgave van deszelfs inhoud dienen.
In het eerste Hoofdstuk, ter inleiding strekkende, wordt de aard en het belang des onderwerps ontwikkeld, en aangewezen, dat dit onderzoek niet berispelijk is, mits het met voorzigtigheid geschiede en men het licht der Goddelijke openbaring volge. Het is evenwel alleen van een ondergeschikt belang, en moet daarin wijken voor zulke onderwerpen, als met welke ons Christelijk geloof moet staan of vallen. Daarna wordt, in het tweede Hoofdstuk, de hoop der

{==682==} {>>pagina-aanduiding<<}
hereeniging in eene andere wereld beschouwd, als overeenstemmende met de algemeene begrippen der menschen. Men vindt die hoop bij de Heidenen; zij staat in het naauwste verband met de Godenleer der Grieken en Romeinen. Homerus en virgilius worden hier met regt aangehaald, en daarna wordt op socrates en cicero gewezen. Alzoo aangetoond hebbende, hoe de Dichters en Wijsgeeren der klassieke oudheid de leer der voortdurende betrekking hadden geleerd en ondersteld, spreekt de Schrijver ook van de overleveringen der Noordsche volken, bijzonder van de Edda en van ossian (*), gelijk ook van de overeenstemming der
latere Heidenen met de vroegere; een gevolg, of van hoogere openbaring, of van scherpzinnige redenering op gronden van rede. - In het derde Hoofdstuk stelt de Schrijver den aard der Christelijke vriendschap voor, als de bekoorlijkste vorm der sympathie, die onder de menschen bestaat. Veel schoons is deswege hier gezegd; dit had evenwel, onzes inziens, korter kunnen - en in verhouding tot het overige moeten - zijn. Hoofdst. vier geeft hetgeen wij bovenal verlangden, de overweging namelijk van de voortduring der Christelijke vriendschap, als gegrond op de H. Schrift. Nadat de zekerheid des toekomenden staats hier weder behandeld, en de plaatselijke en gemeenschappelijke bestemming der gezaligden (vooral uit Joh. XVII en Eph. I:22, 23)

{==683==} {>>pagina-aanduiding<<}
beredeneerd is? komt muston tot het hoofdpunt van zijn geheele betoog. Na de opgave der gronden, ontleend uit de menschelijke natuur en betrekkingen op deze aarde, waar wij ook na langen tijd elkander herkennen, wordt de zaak bijbelsch overwogen. Het naauwe verband tusschen dit en het volgende leven staat hier natuurlijk op den voorgrond; belooning en straf worden voorgesteld, als dit niet te zijn zonder herinnering aan het aardsche. De volmaaktheid der gezaligden moet ook in zich sluiten volmaking van hunne verstandelijke beginselen en dus ook van het herinneringsvermogen. Vervolgens worden onderscheidene Bijbelplaatsen opgegeven, in welke de Schrijver (en wij met hem) gronden vindt voor de verwachting van wederzien en herkennen. Alleen zouden wij Col. I:28 hier niet hebben aangehaald. Regt ter snede is de vermelding van Matth. VIII:11, XIX:28, XXV:40, XXVI:29, Luk. IX:28-33, XVI:9, 22-31, 1 Cor. XIII:12, 1 Thess. IV:13-18, gelijk ook de verwijzing naar Openb. VI:9-11. Het is eene zeer juiste, hier gemaakte opmerking, dat de herkenning en hereeniging in deze plaatsen niet stellig wordt geleerd, maar veeleer ondersteld, en alzoo veilig uit dezelve af te leiden.
‘Zoo blijft dan hieromtrent geen twijfel over; maar er wordt echter met betrekking tot de herstelling der godsdienstige vriendschap, of tot eenige welbehagelijke belangstelling in den omgang met heilige en gelukzalige wezens, nog iets meer vereischt, dan eene bloote herkenning, en dat is, de voortduring des maatschappelijken beginsels.’ Deze wordt aangenomen, na de opmerking van het verlangen, dat in ons huisvest, en de voorstelling der liefde, die daar zal verhoogd en veredeld worden. De bedenking uit Luk. XX:34-36 en 1 Cor. XV:50, welke hier noodzakelijk moest voorkomen, wordt alzoo opgelost, dat men in dit leven vele verbindtenissen moet beschouwen als voorbijgaande natuurwetten tot een voorbijgaand (liever tijdelijk) doel. Eindelijk worden de redenen opgegeven, om welke men niet slechts aan eene algemeene, maar ook aan eene persoonlijke genegenheid denken moet. Hoogstbelangrijk is de opmerking van de uitwerking, welke gezamenlijke herinneringen noodwendig op Christelijke vrienden zullen moeten hebben, en niet minder de redenering, afgeleid uit Hebr. XIII:17, Phil. II:15, 16, 2 Cor. I:14. - De voortdu-
{==684==} {>>pagina-aanduiding<<}
ring der Christelijke vriendschap beschouwd, als overeenstemmende met den aard en de strekking des Christendoms, maakt het onderwerp uit van het vijfde Hoofdstuk. Die vriendschap toch, welke op vereeniging in christus rust, is den hemelschen Vader welbehagelijk; maar zij is hier onvolkomen, en dus hier namaals te verwachten. Het Christendom is een stelsel van herstelling in het verloren geluk. (Dat de zaligheid, den geloovigen weggelegd, het geluk zal overtreffen, hetwelk de mensch, ware hij in den staat der onschuld gebleven, zou hebben genoten, is eene stelling, hier bladz. 104 geleerd, door den Vertaler in eene der Aanteekeningen achter
het werk voorgestaan, meermalen ook door ons gehoord, maar van welker waarheid wij ons tot nog toe niet hebben kunnen overtuigen.) Het Christendom belooft ons de hoogste genoegens, en deze zullen door die hereeniging niet weinig worden verhoogd, vooral voor diegenen, welke hier aan de verbetering van anderen gearbeid hebben. Deze verwachting alzoo behoort, om de uitdrukking van den Schrijver te bezigen, tot de harmonie (meent muston niet eigenlijk analogie?) des Christendoms. - Het zesde Hoofdstuk bevat eene voorstelling van de wederontmoeting en toekomstige vriendschap der regtvaardigen. Schilderachtig en uitlokkend is hier de voorstelling der hemelsche gelukzaligheid met bijbelsche uitdrukkingen geschetst, en der bronnen van genot, welke voor Christelijke vrienden uit hunne vereeniging vlieten zullen. Teregt - moge het worden gelezen en behartigd! - roept muston daarbij uit: ‘Onzalige! die hier zulk eene eeuwigheid van hemelgenot voor eene waterbel van zingenot verbeuren wilt!’
Hij wijdt een zevende Hoofdstuk aan de overweging der zwarigheden en bedenkingen, met de leer van de voortduring der vriendschap verbonden. Na de aanmerking, dat eene stelling, die op ontegensprekelijke blijkbaarheid rust, niet in twijfel moet getrokken worden wegens hare schijnbare onbestaanbaarheid met andere erkende waarheden, worden onderscheidene bedenkingen te berde gebragt en beantwoord. De bedenking, dat er alzoo ook herinnering zal moeten zijn van het zondige en smartelijke en daaruit ontstane vermindering van geluk, wordt dus opgelost, dat de vrees voor terugkeering van dit een en ander niet meer zal bestaan, en deze overtuiging de dankbaarheid zal verhoogen. De zwarigheid uit de herinnering van verongelijkingen en ‘misverstanden’

{==685==} {>>pagina-aanduiding<<}
(een onbehagelijk meervoud, even als invloeden, bladz. 120) wordt weggenomen door de aanmerking, dat men die daar geheel zal vergeten, gelijk het reeds hier dikwijls door verandering van omstandigheden geschiedt. Het spreekt van zelf, dat hier ook de bedenking moest opgelost worden, ontleend uit de kennis der veroordeeling van onboetvaardig geblevene vrienden. Sterk en krachtig is deze bedenking voorgedragen. Het onderscheid van hartstogten en het verschil van oogpunten hier en hier namaals leveren de stof tot oplossing, terwijl de eenstemmigheid tusschen den wil der gezaligden en dien des Scheppers deswege bevrediging zal daarstellen. (Wij zouden er bijvoegen, dat hier de sprake is van Christelijke vriendschap, d.i. eene zoodanige, die gemeenschap in christus ten grondslag heeft. Waar zulke vriendschap plaats vindt, is wel naauwelijks aan het aanschouwen der veroordeeling van den eenen door den anderen in de zaligheid te denken.) Eindelijk wordt hierbij ook aangemerkt, dat die herkenning niet in strijd is met het alles overtreffende genoegen, dat de zalige in de tegenwoordigheid en aanschouwing van God smaken zal, omdat bij dit hoogste genot ook mindere bronnen van vreugde denkbaar zijn. - Het achtste Hoofdstuk handelt over de wederontmoeting der goddeloozen. Hier wordt eerst aangetoond, dat de vreeselijke bedreigingen van Gods woord geene hersenschimmen zijn; daarna, bij tegenoverstelling van het vroeger behandelde, die wederontmoeting, vooral dergenen, die elkander bedorven hebben, aandoenlijk, maar zonder holle gezegden, die men hier trouwens nergens vinden zal, voorgedragen; en de hooge waarde van het Evangelie geschetst, als hetwelk ons de middelen aanwijst, om al die ellende te ontgaan. - Hierop volgt, ten negende, het gewigt van persoonlijke godsdienstigheid,
inzonderheid ter aansporing tot ernstig zelfonderzoek. Diep indringend en overtuigend is dit Hoofdstuk voor allen, welken de gemeenschap met God en de storelooze omgang met gezaligde vrienden niet onverschillig is. - De vorming van vriendschaps- en huwelijksverbindtenissen is het opschrift van het tiende Hoofdstuk. Men vindt hier belangrijke wenken, inzonderheid met betrekking tot het laatste, waarbij wel op stand, smaak en uitwendige belangen moet worden acht gegeven, maar vooral toch gelet op godsdienstigheid, die op het ware geluk der huisgezinnen en op de vorming der kinderen van zulk een' gewig-
{==686==} {>>pagina-aanduiding<<}
tigen invloed is. Regt goed! - Een elfde Hoofdstuk geeft wenken omtrent de pligten der Christenen jegens hunne ongeoefende en ongodsdienstige vrienden. Zeer teregt merkt muston aan, dat de teregtbrenging der zulken te veel beschouwd wordt als het bepaalde werk der Leeraars alleen. (Wij dachten aan Gal. VI:1 en Jak. V:19, 20.) Het wordt hoofden der huisgezinnen bijzonder aanbevolen, en, met inachtneming van welvoegelijkheid, ernstig - en kan het te ernstig? - op het hart gedrukt. - Het twaalfde Hoofdstuk behandelt den aard en de voorwerpen der Kerkgemeenschap. De nieuwe betrekking der Christenen, tot ééne gemeente verzameld, wordt levendig en schoon voorgesteld, en het geluk onzer dagen geroemd, in welke die verbroedering is toegenomen, en zoo vele nuttige uitvindingen tot de meerdere gemeenschap der Christenen leiden. Eindelijk bevat het laatste Hoofdstuk de ontwikkeling der troostgronden, welke de hoop der hereeniging bij het verlies van Christelijke vrienden oplevert. De vriendschap met God is en blijft voor den Christen de beste troost; maar daarbij moge ook de verwachting
eener voortdurende vereeniging werken. Dit alles wordt met eenige algemeene aanmerkingen over de genegenheid, welke hier door ons mag en moet aangekweekt worden, - over de gemoedsgesteldheid, met welke ieder Christen zijn eigen verscheiden van deze wereld behoort te gemoet te zien, - over den Goddelijken oorsprong van het Christendom - en over de onuitputtelijke liefde des Verlossers besloten.
Breedvoerig hebben wij den inhoud van dit belangrijke boek opgegeven, ten einde alzoo de aandacht van het publiek, te midden van zoo vele vlugschriften onzer dagen, op hetzelve te vestigen. De stijl is uitstekend, de vertaling meer dan loffelijk, druk en papier behagelijk; met één woord, het geheele voorkomen aangenaam. Gaarne voerden wij een proefje aan; maar dit verslag is reeds lang genoeg. Wij vernemen, dat alreeds eene tweede uitgave - welk een zeldzaam verschijnsel! - het licht ziet, en hopen daarin uitdrukkingen, als bladz. 74 verzienige voorzigtigheid; kapitale letters (op zijn Hoogduitsch) van zelfstandige naamwoorden, als aarde, geloof, geschrift enz., en drukfouten, als bladz. 190 afhankelijkheid aan, 1. van, verbeterd te vinden.











{==687==} {>>pagina-aanduiding<<}

No. 1. Gedachten over de beschuldiging, tegen de Leeraars der Nederlandsche Hervormde Kerk in deze dagen openlijk ingebragt, enz. Door P. Hofstede de Groot, Hoogl. te Groningen. Tweede, met vele bewijzen vermeerderde Druk. Te Groningen, bij M. Smit. 1834. In gr. 8vo. 126 Bl. f 1-25.


No. 2. Vriendelijke Vraag door eenen kleinen Vriendenkring, gedaan aan H. de Cock, Predikant te Ulrum. Tweede Druk. Te Groningen, bij H. Eekhoff, Hz. 1833. In kl. 8vo. 15 Bl. f : - 10.


No. 3. De vriendelijke Vraag beantwoord uit Damear. Te Groningen, bij J. Oomkens. 1834. In gr. 8vo. 52 Bl. f : - 40.


No. 4. Ernstig Antwoord aan de Schrijvers van de vriendelijke Vraag, enz. Door een onderzoekend Gereformeerd Protestant. Te Groningen, bij M. Smit. 1834. In gr. 8vo. 6 en 29 Bl. f : - 25.


No. 5. Iets over de liefdebeurten van H. de Cock, zoogenaamd Gereformeerd Leeraar te Ulrum, vervuld te Lagemeeden, te Oostwold en te Niezijl, enz. Te Groningen, bij N. Folkers. 1834. In gr. 8vo. 60 Bl. f : - 35.


No. 6. Zamenspraken van Vader Reinhoofd met zijnen Zoon, over de oorzaken der godsdienstige dweeperij in Nederland, medegedeeld door H. Timmer, Predikant te Garnwerd en Oostum. Te Groningen, bij W. Zuidema. 1834. In gr. 8vo. 44 Bl. f : - 35.


No. 7. Aanprijzing van Evangelische Gezangen, enz. naar Koloss. III:16b., uitgesproken te Oudewater, door G. Steenhoff, Leeraar aldaar. Te Oudewater, bij S.D. Schouten. 1834. In gr. 8vo. 29 Bl. f : - 30.


No. 8. Het St. Simonisme en Christendom in verband gebragt met de tegenwoordige kerkelijke bewegingen vooral bij de Hervormden in Nederland. Deels uit het Duitsch vertaald,

{==688==} {>>pagina-aanduiding<<}
deels geschreven door R. Posthumus, Predikant der Hervormden te Waaxens en Brantgum. Te Groningen, bij J. Oomkens. 1834. In gr. 8vo. XI en 68 Bl. f : - 70.


No. 9. De algemeene Bededag (18 Junij 1834), of het Nederlandsche Volk geschetst, hoe het was, hoe het is, en wat het eenige middel zij, om weder tot de vorige welvaart te kunnen geraken. Door N. Borneman. Te Sneek, bij P. Joling, Oz. 1834. In gr. 8vo. 16 Bl. f : - 25.

Recensent zal wederom eenige stukjes, die tot hetzelfde onderwerp meer of minder betrekking hebben, kortheidshalve onder ééne rubriek zamennemen. Ook is hij niet van meening, dezelve, hoewel van zeer verschillende gehalte, breedvoerig aan te melden en te beoordeelen, daar hij zich volkomen vereenigt met hetgene, door een' ander' Recensent, in dit Tijdschrift, No. V, bl. 186-192, over deze gansche zaak gezegd is.
Op vereerende onderscheiding heeft No. 1 aanspraak. De eerste druk is aangekondigd t.a.p. bl. 193-196; en met den lof, aldaar door den beoordeelaar aan hetzelve gegeven, stemt die van dezen tweeden gaarne in, daar niet alleen de hoofddenkbeelden dezelfde gebleven, maar ook, zoo als te regt op den titel staat, met vele bewijzen vermeerderd en gestaafd zijn. De loop der Gedachten is t.a.p. voldoende aangewezen; en waarin de vermeerderingen bestaan, hebben de Godgeleerde Bijdragen, VIII, 4, bl. 479-485, met welverdienden lof opgegeven: daarheen dus, of nog liever tot het werk zelf, verwijzen wij onze Lezers; want niemand, die de eerste uitgave bezit, en wien het om waarheid te doen is, zal zich het aanschaffen van deze tweede beklagen. Vooral raden wij dan, de Voorrede niet over te slaan, waaruit zoo wel de vrijmoedige en rondborstige, als de nederige, bescheiden en zachtmoedige geest, die in het gansche stuk heerscht, nog ten overvloede kan blijken. Hier en daar zou Rec. wel eenige bedenking hebben; maar hij heeft het in zijn geheel met te groot genoegen gelezen, dan dat hij hierbij eenig minder belangrijk verschil van gedachten zoude te kennen geven. De Hoogleeraar zelf vindt het niet noodig, zijne tegensprekers opzettelijk te wederleggen, en verklaart, zijn schrijven over deze zaak nu ook hierbij te laten berusten. Och mogten al-
{==689==} {>>pagina-aanduiding<<}
len zoo wijs zijn! en mogt de waardige Man goede vrucht van zijne edele poging zien!
De Vriendenkring in No. 2 vraagt aan den Heer de cock, of de Gereformeerden heden ten dage precies zoo moeten gelooven, als in 1618 en 1619 is vastgesteld. Is dit ernst of scherts? Wegens den toon van dit niet kwaad geschreven stukje helt Rec. over, om het laatste te denken. - De Schrijvers van No. 3 en 4 treden als antwoorders op: Rec. daarentegen meent, dat het beter ware geweest noch te vragen, noch te antwoorden; want de man verdient niet, dat men zoo veel kennis van hem neme, en er is geen nut in zulke twistschriften te vermenigvuldigen. De Schrijver uit Damear (waartoe die onverstaanbare naam?) beantwoordt de vraag bevestigend, omdat dat vastgestelde met de H. Schrift overeenkomt: (maar dit blijft immers te bewijzen staan?) evenwel men behoeft er zich niet precies aan te houden, behalve in het fundamentele? (maar wat is dan fondamenteel? en wie heeft regt, om dit voor een' ander te bepalen?) Het stukje is voor het overige omslagtig, en met veel uitweiding over oude geschillen. - Het antwoord in No. 4 is ontkennend, op grond van den aard van het Protestantisme, dat tegen alle overheerschend menschelijk gezag in zaken van Godsdienst blijft protesteren: met eene tegenovergestelde handelwijze (wie ooren heeft, om te hooren, die hoore!) werkt men het Roomsch-Trentische Catholicisme en Jezuitisme in de hand. Het is duidelijk, krachtig en bescheiden geschreven.
In No. 5 levert Anonimus (l. Anonymus) eerst in plat kreupelrijm, en verder in proza, een verslag van het gebeurde, op den titel vermeld; waarop nog eenige Aanteekeningen ter opheldering en uitbreiding, en Waarheden, dat is hier anecdoten, de cock betreffende, volgen. Rec. erkent, het is bij zulke zaken, als hier verhaald worden, wel eens waar: Difficile est satyram non scribere; en het kan ook zijn: Facit indignatio versum; maar het satyram scribere is toch ieders zaak niet, even min als het versum facere; en hij had wel gewenscht, dat Anonymus dit een en ander maar inter amicos gehouden hadde: het eerste daalt te zeer tot het bas comique; de regte vis comica is er niet in: en is ook het medegedeelde der publieke mededeeling wel waardig? In den hierop volgenden Brief aan den Heer de cock en in het ernstig woord is de Schrijver, bij billijke verontwaardiging, zeer ernstig, maar ook wel eens wat al te bitter. Zijn ernstig woord is

{==690==} {>>pagina-aanduiding<<}
ook veelzins een waar en warm woord; maar zijn vuur vervoert hem dikwijls, om van het een op het ander te springen. Zoo als het boeksken in zijn geheel nu is, hadden wij het liever ongedrukt gelaten.
Orde en bezadigdheid vinden wij veel meer in No. 6, waarin de Pred. timmer zijne gedachten voorstelt in den vorm van zamenspraken tusschen eenen vader en zijnen zoon, die Student is. Na een uittreksel uit eene Leerrede, over het wél hooren van de Evangelieprediking, en na het onderscheid tusschen den mystiek, den dweeper en den waren Christen opgegeven te hebben, spreken zij over de oorzaken der godsdienstige dweeperij, en daaronder over het zoogenaamde oude en nieuwe licht, over de algemeene omstandigheden, die op het Nederlandsch volksbestaan gedrukt hebben, over den oorlog, of eigenlijk den toestand, waarin ons Vaderland sedert vier jaren verkeert, en over de Cholera; welk alles nog met de beantwoording eeniger vragen van den zoon besloten wordt. - De Schrijver heeft zijn onderwerp wel niet uitgeput; maar men vindt hier toch verscheidene goede mensch- en zielkundige opmerkingen, met helderheid en bescheidenheid medegedeeld, die nuttige stof tot nadenken verschaffen, en ons dit stukje gaarne ter lezing doen aanbevelen.
Denzelfden goeden geest ademt No. 7: het is eene eenvoudige, duidelijke en hartelijke Leerrede van den Pred. steenhoff, waarin het natuurlijk en betamend gebruik van Christelijke Gezangen, bij de Psalmen Davids, wordt aangeprezen. (Rec. zou met steenhoff, bl. 11, om welbekende reden, liever zeggen: Israëlitische Psalmen; en is het wel zoo zeker, dat deze Col. III:16 bedoeld zijn? vergel. 1 Cor. XIV:26.) Het gezegde wordt op de Evangelische Gezangen der Hervormden in Nederland toegepast, met wegneming van eenige bedenkingen. Met gepaste vermaning en waarschuwing wordt alles besloten. - De Schrijver deed wél met de uitgave; want, waar zulke aanprijzing thans nog noodig is, kan zij nut stichten.
Van zonderlingen aard is No. 8. De eerste helft is eene vertaling van een stukje van d. schultz, uit de Allgem. Kirchenzeitung van 8 en 10 Febr. 1831, vooral dienende, om de ongerijmdheid van de hoofdstelling der Simonisten, dat het Christendom (hetwelk zij niet eens regt kennen) thans onvoldoende geworden is, aan te toonen; en

{==691==} {>>pagina-aanduiding<<}
voor dit oogmerk laat het zich met goedkeuring lezen. - Hierop laat de Vertaler als eigen werk volgen (bl. 33-68) eenige aphorismen, of korte stellingen, tot het vorige stuk betrekkelijk, of daaruit afgeleid, ten getale van 32. Hoe zij dienen moeten voor hetgene, dat op den titel staat, betuigt Rec. niet te begrijpen: de 22 eerste bevatten wel eenige bekende en over 't geheel goede opmerkingen over de verwarring, ten allen tijde, van menschelijke meeningen met het reine Christendom zelf; over de geschiktheid van hetzelve tot bestendigen voortgang; over de afdeelingen, en toch de mogelijke vereeniging der Christenheid; maar over zamenhang tusschen St. Simonisme en tegenwoordige kerkelijke woelingen, zoo die al door iemand denkbaar ware, is hier geen woord te vinden. De Heer posthumus zegt wel in het Voorberigt, ‘dat hij de oorzaken dier bewegingen (van het St. Simonisme en de beroeringen bij de Hervormden in ons Land) vindt in des menschen natuur en behoefte aan iets beters en volmaakters, dan de oude en verouderende vormen van het kerkelijk leerstelsel en al het aardsche haar geven kunnen;’ maar dit is Rec. nog minder begrijpelijk, want hij meende, dat juist het verlangen der bewuste woelende partij is, die ‘oude en verouderende vormen van het kerkelijk leerstelsel’ in alle kracht te herstellen. - Nog verder wijkt de Schrijver van dat zoogenaamde verband af, wanneer hij in de overige stellingen spreekt over de Synoden, en over de Formulieren van Eenigheid, die hij wil afgeschaft hebben. Van de eerste zegt hij, naar Recs. oordeel, veel te sterk, (bl. 55) dat ‘in dezelve allen nooit de geest van Christus, maar een geest van heerschzucht, twist, bitterheid en vijandschap tegen de vrijheid, in meer of mindere mate, voorzat:’ om het kwade noeme men niet alles kwaad, en verwerpe het goede
niet! Ten opzigte van de laatste, vaart posthumus hevig en bitter uit tegen den Pred. reddingius, omdat hij geschreven heeft, dat die Formulieren ‘geen regelmaat des geloofs, maar een band van vereeniging zijn,’ welk laatste zonder het eerste posthumus voor onbestaanbaar houdt; en verder tegen het bekende Formulier van Verklaring voor de Candidaten, door de Hervormde Synode van 1816 opgesteld. Rec. heeft, als Letteroefenaar, geen lust, om zich in dezen Formuliertwist te mengen; maar moet nogtans den aanmatigenden en beleedigenden toon, die noch in het Rijk der Letteren, noch vooral in het

{==692==} {>>pagina-aanduiding<<}
Rijk van christus past, en wel die hier tegen eenen zeer achtingwaardigen Medebroeder, en tegen het achtbare hoogste Bestuur der Nederlandsche Hervormde Kerk gevoerd wordt, zeer afkeuren. Ook acht hij zich niet geroepen, om de bovengenoemde Synodale verklaring te dezer plaatse te beoordeelen; maar hij vindt het nogtans niet noodig, daarin, met posthumus en anderen, eene Jezuitsche reservatio mentalis te zoeken, en te beweren, dat men dus den Koran wel onderteekenen kan: deze toch ontkent Gods Woord in dien zin, als het voor de Christenen bestaat, en neemt een geheel ander hoogst principium cognoscendi aan, het voorgewende Woord van God aan mohammed. Daarenboven, zegt die bewuste verklaring wel iets anders, dan zij in den zuiveren geest van het Protestantisme zeggen moet; de leer ja, die in de Formulieren van Eenigheid vervat is, maar die, naar derzelver eigene grondbeginsels, niet anders dan aan het Woord van God moet getoetst, daarnaar beoordeeld, daarnaar aangenomen of verworpen worden? (Zie Belijdenisse des Geloofs der Gereformeerde Kerken in Nederland, Art 7 en 32.) - Ziet daar den hoofdzakelijken inhoud van dit boekje! Tusschen deszelfs beide deelen kan Rec. dus geen ander verband vinden, dan dat de Heer posthumus dezelve zamen uitgegeven heeft: hij doet intusschen gaarne hulde aan 's Mans welmeenende bedoeling tot handhaving van het Christendom, al kan hij de gepastheid en noodzakelijkheid van het aangewende middel juist niet inzien.
No. 9. Toen Rec. dit boeksken het eerst in handen kreeg, viel toevallig zijn oog alleen op de eerste woorden, die op den gelen omslag te lezen staan: De algemeene Bededag (18 Junij 1834): dit bragt hem onwillekeurig voor den geest: De algemeene Bededag in Nederland (2 December 1832); hij verheugde zich reeds, dat hij door een keurig voortbrengsel van onzen geliefden Volksdichter tollens verrast werd; en hij dacht er niet aan, om het onder de rubriek der boven gemelde schriften te rangschikken. Doch hoe vond hij zich, ja, teleurgesteld door den naam van eenen hem gansch onbekenden, maar ook schadeloos gesteld door den heerlijken inhoud!! In plaats van recensie, wil hij slechts eenige staaltjes geven, en den Lezer laten oordeelen, of er niet een tweede tollens onder ons opgestaan is. - Dat gij in het 1ste couplet, beginnende: Daar waait van kerk- en torenspits, niet gezegd vindt, wat er waait, moet u niet hinde

{==693==} {>>pagina-aanduiding<<}
ren, Lezer! dit is eene dichterlijke vrijheid: aangevuld leest gij het in tollens' laatste couplet. Maar vindt gij het volgende, van bl. 4, niet zeer schoon en populair?

Door 't heesch geschrei uit 't bidvertrek, 
En vloeibre kogels, wier gelek 
Niet knetterden door 's vijands benden 
Maar rolden op den bodem neêr, 
Van waar die tot hun Bondgod weêr 
Met meer dan koog len vaart nog renden. 
 
Der vaad'ren God dacht aan 't geroep, 
Want uit paleis, uit stulp en stoep, 
Werd smeekend 't och en ach gezonden, enz. 


of het volgende, bl. 8:

De lauw'ren door hen zuur geplukt, 
Hun lof, de Godheid toegedrukt, 
't Was al uit, door en tot den Heere! 
 
Maar thans in deez' verlichte eeuw 
Maakt men een ophef en geschreeuw, 
Als of wij goôn of eng'len waren. 
Men werkt en strijdt in eigen kracht, 
Kortwiekt Gods eer, verkleint Gods magt, 
Wil Christus met den duivel paren. 


Of wilt gij een ander proefje uit bl. 14, nadat de ‘nealogen,’ de ‘godlooch'naar, Neêrlands atheïst,’ de ‘deist,’ de ‘dwalende naturalisten,’ de ‘sceptici en pyrrhanist,’ en het ‘ontelbaar kett'ren tal’ (zoo staat er allés letterlijk!) elk hun bescheiden deel gekregen hebben:

Het helsch gespuis, de Ariaan, 
Schaart zich weêr onder de afgodsvaan, 
En trekt op Neêrlands grond ten strijde. 
Gods eervertreder, held Socijn, 
Vereend met 't moordrot van Armijn, 
Is 't Protestantendoms geleide. 


Behalve meer, leert gij hier uit deze bijdrage tot de Nederlandsche Kerkgeschiedenis, dat Professor arminius het hoofd van eene bende struikroovers en moordenaars geweest is, welke nog bestaat, en het Protestantendom escorteert. -
{==694==} {>>pagina-aanduiding<<}
Rec. is verlegen met den overvloed van schoonheden, die hij mededeelen kan; maar gij roept hem zeker toe: Uit den klaauw kent men den leeuw! Sufficit!






Proeve eener Lofrede op Fr. Hemsterhuis; door P.H. Tydeman, Rector der Latijnsche Scholen te Tiel. Te Leiden, bij S. en. J. Luchtmans. 1834. In kl. 8vo. XII en 80 bl. f 1 - :

Met even veel genoegen als belangstelling heeft Referent deze Proeve eener Lofrede op een' te weinig gekenden en zoo hoogverdienstelijken man gelezen. Hartelijk wenscht hij, dat de weluitgevoerde arbeid van den Tielschen Rector tydeman iederen lezer van kennis en beschaving moge opwekken, om onzen onvergetelijken landgenoot, den Vorst der enkel practische Wijsgeeren, frans hemsterhuis, op den regten prijs te leeren stellen, en deszelfs zoo smaakvolle als leerrijke en heilzame schriften met meerderen ijver te beoefenen en bepeinzen: want waarlijk daardoor behoeft niemand van de meer theoretische studie der Wijsbegeerte te worden afgeschrikt. De bekwame Lofredenaar zou mogelijk wél gedaan hebben, met die tweederlei soort van Wijsbegeerte te onderscheiden, aan elke soort hare eigene waarde toe te kennen, en de verdiensten van hemsterhuis als practisch Wijsgeer vervolgens in het licht te stellen. Het heeft er nu wel iets van, alsof de practische tegen de theoretische beoefening der Wijsbegeerte, even of zij daaraan vijandig ware, wordt overgesteld, en de laatste als van weinig waarde beschouwd wordt. Het onderzoek intusschen naar den aard en de grenzen van ons kennen en weten, ja naar al de wetten van onze redelijk-zedelijke natuur, gelijk dat door kant en anderen ondernomen is, moge minder bevattelijk voor het algemeen zijn, moge zekere afgetrokkene wijze van denken noodzakelijk maken, het is toch voor den Wijsgeer, in den volstrekten zin des woords, onmisbaar. Doch de geachte Schrijver schijnt op het grondgebied der theoretische Wijsbegeerte minder te huis te zijn. Waar hij ons de bepaling van het schoone, zoo als die door hemsterhuis gegeven wordt, (bl. 34 der Lofrede) mededeelt, herinnerden wij ons hetgeen bouterwek schrijft
(Grond-
{==695==} {>>pagina-aanduiding<<}
beginselen der Leer van het Schoone, te Leiden, bij j.c. cijfveer, 1830, Iste D. bl. 25 en volg.) over het Idee van het Schoone. Het bevreemdde ons geenszins, bl. 52 der Lofrede, de taal van kant ingewikkeld te hooren noemen; maar wel, de Bovennatuurkunde van condillac, de oppervlakkigste, die er bestaat, als duister te zien afgemaald. Men vergelijke hier Philosophie de kant, ou principes fondamentaux de la philosophie transcendentale, par charles villers. Utrecht, van der monde, 1830. Première partie, p. 145-151, vooral de noot op p. 148. Tegenover de oppervlakkige Wijsbegeerte der Encyclopedisten stelde hemsterhuis eene algemeen bevattelijke practische Wijsbegeerte, doch die, naar ons inzien, den denker verder moet leiden, en hem aansporen, om, in den eigen' geest en getrouw aan dezelfde beginselen, tot diepere onderzoekingen over te gaan; terwijl het geletterde, maar echter min afgetrokken denkende publiek zeer wel kan blijven staan op de hoogte, waarop de Hollandsche socrates het langs eenen weg, met bloemen bestrooid, gebragt heeft. Niet de practische, alleen de theoretische beoefening der Wijsbegeerte kan ons met kant overtuigen van de onderwerpelijkheid van tijd en ruimte, als enkele vormen onzer in- en uitwendige waarneming: en intusschen, hoe vruchtbaar is deze kennis! Hoe wordt de grens van ons weten, de aard onzer kunde daardoor aangewezen, de mogelijkheid en de aanwendbaarheid van elke wetenschap daardoor op vasten grondslag gevestigd, of anders het ijdele en hersenschimmige er van aangetoond!
Zelfs de verschijnselen van het Somnambulisme en Magnetisme worden opgehelderd. De gansche betrekking tusschen de geestenen zinnenwereld, en de werking der redelijke wezens op elkander, wordt er uit verklaard, of ten minste begrijpelijk gemaakt. Men blijve slechts niet stilstaan, waar kant en anderen het deden; men wandele en werke rustig en regelmatig voort. De blinddoek zal voor onze oogen wegvallen, en de waarheid zal ons tegenstralen; niet gelijk zij is in zichzelve, want zoo kan god alleen haar kennen, maar gelijk zij aan het eindige wezen verschijnen kan en moet, niet alleen hier, maar ook in hoogeren werkkring; daar toch het eindige wezen nimmer gode ten volle gelijk wordt, en dus slechts zoodanige voorstelling ontvangen kan, waarvoor het vatbaar is. Mogelijk zal de Heer tydeman onze mee-
{==696==} {>>pagina-aanduiding<<}
ning begrijpen. Hij houde het ons ten goede, dat wij gesproken hebben zoo als wij dachten. De Lofrede, als zoodanig, komt ons voor welgeslaagd, geleidelijk en schoon gesteld, ja den vereeuwigden frans hemsterhuis waardig te zijn.





Proeven betrekkelijk de Staathuishouding in Nederland: door Mr. Daam Fockema, Lid van de tweede Kamer der Staten Generaal. Te Leeuwarden, bij J.W. Brouwer. 1834. In gr. 8vo. VIII en 74 bl. f : - 80.


De l'autocratie de la presse et des moyens d'organiser son action périodique et commerciale, dans l'intérêt de la stabilité des états et de la prospérité des peuples, par G. L(ibry B(agnano). La Haye, chez A.J. van Weelden, et chez l'Auteur. 1834. gr. en 8vo. LX et 574 p. f 5 - :

Met een gemengd gevoel van goedkeuring en smart hebben wij, in het algemeen, de staathuishoudkundige Proeven van den geachten fockema gelezen. Wij bejammeren, dat 's mans woorden zoo weinig bijval mogten vinden. Mogelijk zijn daarvoor goede redenen, doch wij kunnen daar niet over beslissen. De Schrijver trooste zich, in zijne vrijwillige rust, met het denkbeeld: Ik heb, naar mijne overtuiging, alles ten beste des Vaderlands gezegd en aangewezen, wat ik meende niet te mogen verzwijgen of onopgemerkt te laten.
Ook het werk van den Graaf libry bagnano heeft ons belangstelling ingeboezemd. Over zijnen twist met den Heer le jeune willen wij niet oordeelen: wij spreken over het werk als geheel en over deszelfs strekking. De persoon des Schrijvers komt bij ons almede niet in aanmerking. Wij wenschten wel, dat de in Frankrijk, onder invloed van partijschap, tegen hem in der tijd geslagene onteerende vonnissen onregtmatig mogten zijn geweest; doch al heeft hij dezelve verdiend, dan is het hier alleen de vraag, wat hij te dezen aan de regeringen, inzonderheid aan ons eigen bestuur, ten opzigte der drukpers aanraadt; terwijl hij ten minste in ons land zich als inwoner onberispelijk schijnt te hebben gedragen. Des Schrijvers inzigten en wenken, dan, komen ons voor ernstig onderzoek te verdienen. Zijn voor-
{==697==} {>>pagina-aanduiding<<}
stel tot oprigting eener normale Drukkerij, op beteren voet dan voorheen, in ons Vaderland, mag wel overwogen worden. In beginsel zijn wij het met hem eens, dat de misbruiken der drukpers door de drukpers zelve het beste kunnen worden bestreden; dat de zoogenaamde ministeriéle dagbladen en geschriften even zoo min als de Carlistisch-legitimistische daartoe geschikt zijn, en dat het door hem aangewezene middel veeleer, dan eenige censuur of gestrenge wet, tot het heilzame doel zou geleiden. Te voren hebben wij gegist, dat libry de Schrijver van la Canne magique was, en ons tevens verontwaardigd, zoo over de absolutistische strekking, als over taal en stijl van dat, overigens niet geheel verwerpelijke, werkje. Maar libry geeft, bl. 214-216 en bl. 245, eene gegronde kritiek van dat boeksken, en wijst als Schrijver zekeren de f*** (de foere?) aan. Trouwens, wij moeten erkennen, hoezeer wij anders libry steeds van gehechtheid aan het
volstrekte gezag verdacht hielden, in het hier aangekondigde geschrift eenen geest van gematigdheid te hebben gevonden, die met het ware liberalisme in geenen deele strijdig is. Hij wil den menschelijken geest niet aan banden leggen, maar ijvert slechts tegen die zucht tot omverwerping van alle bestaande inrigtingen, welke de Jakobijnen kenmerkt, die zich als Liberalen voordoen, schoon zij waarlijk de vrijheid belagen, die nimmer van orde en regt mag worden afgescheiden. - Meermalen klaagt de Schrijver, te regt, over de menigte der drukfeilen in de hier te lande, vooral in de bij de Belgen uitkomende werken: en hoewel hij, in ons exemplaar, veel met de pen verbeterd heeft, is ook dit werk nog vol drukfouten. Quintilien (p. 141) voor quintile of quintilius varus houden wij voor eene schrijffout: want van quintilianus kon hier de spraak niet zijn.





Essai sur la beauté morale des poésies de Pindare, par P. van Limburg Brouwer. Traduit du Hollandois, etc. Bruxelles. 1830. petit en 8vo. 138 p.

Altijd verheugt zich Recensent, wanneer hij, tot staving van onzen letterkundigen roem bij de buitenlanders, eenig welgeschreven werk in deze of gene, inzonderheid in de algemeen bekende Fransche, taal gelukkig vertolkt ziet. Dit

{==698==} {>>pagina-aanduiding<<}
is ook thans weder het geval met de Proeve over de zedelijke schoonheid der gedichten van pindarus door den Heer van limburg brouwer, waarvan wij het genoegen hebben, schoon laat, eene bevallige vertaling in het Fransch hier aan te kondigen.
Nadat de Schrijver eerst had aangetoond, hoe pindarus zich bevlijtigt, het aanstootelijke uit de in omloop zijnde mythen weg te nemen, en aan dezelve eene zedelijk-godsdienstige strekking te geven, wijst hij vervolgens aan, hoe pindarus overal zijne eigene verhevener begrippen van de natuur der Goden, hun voorzienig bestuur, de onsterfelijkheid der ziel en de vergelding hier namaals inschuift, en hoe hij grondbeginselen van vroomheid, regtvaardigheid, billijkheid, edelmoedigheid, weldadigheid en alle maatschappelijke deugden steeds zoekt in te scherpen; terwijl ook het zedelijk karakter van pindarus, tegen der Oude-Geletterden (Grammatici) aantijging van hebzucht en gierigheid, wordt gehandhaafd.
Tot eer onzer taal het volgende. Bl. 37 staat in eene vertaalde plaats uit pindarus: La belle Venus, en hierop vindt men deze aanteekening: Il est absolument impossible de rendre en François les composés Grecs, que la langue Hollandoise imite avec tant de facilité. Il y a ici dans le poème ἀργυῤοπε
{== afbeelding 	==} {>>afbeelding<<}
    
α (zilvervoetig). l'Épithète aux pieds d'argent a quelque chose de si forcé, que j'ai cru devoir l'omettre. (Note du Trad.)
Hetgeen er staat bl. 129: Si nous voulions faire à pindare un reproche de ... tot: Quant au poëme sur les hétères de Corinthe, heeft uit den aard der zaak iets stuitends voor het Hollandsche hart. Echter willen ook wij even min, als zwinglius, den Hemel voor eenen pindarus sluiten; en gaarne zeggen met een' beroemd' Kerkvader: ‘Er waren Christenen (d.i. achtenswaardige lieden) vóór jezus christus.’


Tribut de regrets payé par le consistoire de l'église Wallonne d'Utrecht à la mémoire de Mr. L.F. Verenet, Candidat du saint-Ministère. Au prosit des pauvres de l'église. Amsterdam, chez C.A. Spin. 1832. gr. en 8vo. XVI et 37 p. f : - 75.

Onze verdienstelijke landgenoot verenet, die wel in

{==699==} {>>pagina-aanduiding<<}
Zwitserland was opgekweekt, maar in 1816 naar zijn vaderland was teruggekeerd, om daar de verdere opleiding te ontvangen; die in 1822 Zwitserland op nieuw had bezocht, waaraan wij de fraaije voortbrengselen zijner pen: Un jour en Suisse, en Charles, nouvelle Helvétienne, te danken hebben; hij, die in 1830 als Student op de Utrechtsche Hoogeschool den eereprijs verworven had voor eene Latijnsche verhandeling tot beantwoording der vraag: Quaenam fuit Hierarchiae Romanae, medio seculo XI, ante gregorium VII, conditio et auctoritas? Quam subiit, illo auctore, commutationem? hij, die als Candidaat tot de Heilige Dienst reeds twee proeven van roerende kanselwelsprekendheid gegeven had, ontsliep den 2 April 1832, in den ouderdom van 31 jaren, hartelijk betreurd door allen, die hem hadden gekend. De Kerkeraad der Walsche Gemeente te Utrecht besloot zijner plegtig te gedenken. Niet alleen deed de Weleerw. van der bank eene korte, doch treffende aanspraak bij deszelfs graf, op den 6 April 1832; maar den 8 April daaraanvolgende hield hij eene aandoenlijke en sierlijke lijkrede in de Walsche kerk te Utrecht, naar aanleiding van luc. XXIII:28: weent niet over mij! Deze lijkrede wordt te gelijk met gezegde aanspraak, benevens een kort doch volledig levensberigt des overledenen, insgelijks door van der bank, en tevens met de laatste leerrede van wijlen verenet, ten voordeele van de arme leden der kerk, alsnu door den druk gemeen gemaakt. Die laatste leerrede van verenet was blijkbaar opgesteld in het vooruitzigt van zijnen dood ten gevolge der kwaal, die hem had aangetast; zij werd in de Walsche kerk
te Utrecht uitgesproken 18 Maart 11., en had tot onderwerp de woorden van den Zaligmaker, joh. XVII:1: Vader! het uur is gekomen. Tot een bewijs, hoe veel de Walsche Gemeente verloren heeft, en welk een Leeraar er van den jeugdigen verenet te wachten was, deelen wij het volgende mede: ‘Cependant, sans s'en apercevoir, ils sont déjà parvenus sur la hauteur de la montagne des oliviers’ &c. ‘Notre Seigneur est seul; plus élevé au dessus des misères humaines par la sérénité de son âme que par la haute position où il se trouve, ses pieuses méditations embrassent d'un trait tout ce qu'il a fait pour le genre humain, et tout ce qu'il lui reste encore à faire’ &c. Nu volgt weldra eene schilderachtige plaatsbeschrijving, in verband gebragt met de voornaamste voorvallen uit de geschiedenis van jezus' lijden. ‘Malgré

{==700==} {>>pagina-aanduiding<<}
tant de témoins des souffrances qui l'attendent, l'âme de christ est calme’ &c. ‘Mais, quel sentiment pénible vient s'emparer de son âme? Il a jeté un regard sur ses chers Apôtres, sur ces faibles brébis, qui vont bientôt être dispersées et séparées de leur Berger’ &c. ‘Touchant spectacle! nous voyons ici notre divin Sauveur éprouvant ces douleurs, ces regrets, ces inquiétudes que nous ressentons nous mêmes, lorsque nous devons quitter tout ce qui nous fut cher’ etc. ‘Mais pour nous, lorsque l'heure de la séparation est venue, c'est alors que l'heure des souffrances est à son terme; pour jésus, au contraire, c'est à l'heure de la séparation que celle des souffrances commence; il le sent, il le sait’ &c. ‘Père! l'heure est venue! s'écrie-t-il. Chrétiens! que de grandeur dans ce peu de mots; ah! n'allons pas plus loin; si nous nous pénétrons de tous les sentimens que ces seules paroles renferment, nous ne quitterons pas ce temple, sans que le calme, la résignation et la confiance, qui les dictèrent, ne descendent dans nos propres coeurs. Pour cet effet nous reconnaîtrons successivement dans ces touchantes paroles: Père! l'heure est venue! I. l'expression de la sagesse, qui a su prévoir le jour d'épreuve et d'affliction; II. le langage de la résignation, qui sait se soumettre aux sages décrets de la Providence; III. la voix de la confiance, qui sait que tout tourne au bien de ceux qui aiment Dieu. Après avoir reconnu ces saintes dispositions dans l'âme
de notre Sauveur, à l'entrée de ses souffrances, nous nous efforcerons d'en déduire successivement, et dans le même ordre, les sentimens qui doivent nous animer, dans nos propres tribulations présentes ou futures.’ Die punten worden behoorlijk, eenvoudig, roerend, sierlijk en zielverheffend uitgewerkt. En hoe ongevoelig had ons de redenaar op het standpunt gebragt; hoe natuurlijk is de verdeeling der rede, en hoe ligt alles in den tekst, wat er uit ontwikkeld wordt!
Ook het uiterlijke van het werkje verdient allen lof. Alleen bl. VII van het levensberigt leze men, voor l'occasion favorable que lui fut fournie, l'occasion favorable qui lui fut fournie. Wij betuigen den Kerkeraad en den Heere van der bank onzen dank voor de uitgaaf dezer Lijkhulde.







{==701==} {>>pagina-aanduiding<<}

Over het Volkslied Wilhelmus van Nassauwen, door R.H. van Someren, te Rotterdam; met eene Bijdrage door Mr. P.A. Brugmans, te Amsterdam. Te Utrecht, bij L.E. Bosch. 1834. In gr. 8vo. IV en 56 bl. f : - 90.

Dit werkje behelst vooreerst eene gesteendrukte plaat, gevolgd naar de oorspronkelijke gegraveerde in den Gedencklank van a. valerius; 2o voorrede van den Heer van someren; 3o over het volkslied Wilhelmus van Nassauwen, door denzelfden, waarbij de Schrijver tracht te bewijzen, dat coornhert de dichter, dat zekere chartres of charles de componist van het Wilhelmus, en dat die componist een Nederlander was; 4o bijdrage van den Heer Mr. brugmans, houdende bedenkingen tegen het gestelde van van someren, doch alzoo, dat ook deze nog eerder coornhert dan aldegonde voor den dichter houdt; 5o verschillende teksten van het Wilhelmus in het Geusen-lietboeck en genoemden Gedencklank, met nog latere woorden op dezelfde zangwijs in het Geusen-lietboeck; 6o nieuwe woorden op die wijs, door van someren; 7o twee muzijkplaatjes, het eerste van de muzijk in den Gedencklank opgeteekend, en het tweede van de muzijk voor het lied, zoo als het thans gezongen wordt. - Schoon hulde doende aan de scherpzinnigheid van den Heer van someren, komen ons de bedenkingen van den Heer brugmans gewigtig voor, en zouden wij ons best met hem kunnen vereenigen. Gaarne willen wij echter het oordeel aan den onderzoeklievenden lezer overlaten; en is die geheel van de juistheid der stellingen van den Schrijver overtuigd, dan blijkt daaruit op nieuw, hoe ligt men over het genoegzame van een geschied - letterkundig bewijs verschillen kan. Bij het
steendrukprentje schuilt denkelijk eene drukfout in den regel:

Voer, u eed, u trouw voor 't Land doch wel bewaerd. 


De woorden op het oude volkslied, door van someren, hebben op het oude lied veel vooruit in beknoptheid en geschiktheid voor onzen tijd, doch staan, naar ons gevoel, in dichterlijke waarde er verre beneden, schoon zij natuur-
{==702==} {>>pagina-aanduiding<<}
lijk vloeijender zijn geversificeerd. Dier, schoon een lievelingswoord van tollens, is voor dierbaar niet duidelijk genoeg in een volkslied. Hij strekt ons tot een rader schijnt ons in couplet 2 slechts te staan om te rijmen op vader, en dat geheele couplet is rijker in woorden dan gedachten. Kampanje (coupl. 3) is een ongelukkig gekozen bastaardwoord tot rijm op Oranje.

Wij wenschen rijke looning 
Hem van Gods vaderhand. 


bevalt ons niet in het laatste couplet: zoodat wij met die nieuwe woorden geenszins bijzonder zijn ingenomen.





De Geschiedenis der Joden, naar het Fransch van L.P. Graaf de Segur, door J. de Breet. Te Arnhem, bij C.A. Thieme. In kl. 8vo. 365 Bl. f 1-80.

In een land, waar zoo wel de ligtzinnigheid als de Godsdienst van een groot gedeelte van deszelfs bewoners beletsels opleveren tegen het bestuderen door de jeugd van de Joodsche geschiedenis uit de Heilige Schrift zelve, kan misschien het werkje, dat wij thans aankondigen, groot nut gesticht hebben; daar kan zelfs de vervaardiging van dit werk als een verblijdend verschijnsel aangemerkt mogen worden, zonder dat er daarom bij deszelfs overbrenging in onze taal dringende behoefte bestaat. Alleen de voortreffelijkheid der behandeling kan, bij al het goede, dat er in onze taal zelve aanwezig is, zulk eene overbrenging lof doen verwerven. Op den lof van deze voortreffelijkheid kan, naar ons oordeel, deze Geschiedenis der Joden geene aanspraak maken. De stijl is, gelijk dit van den ook bij ons met roem bekenden de segur te verwachten is, zeer onderhoudend, en de Vertaler heeft eene goede overzetting van het werk geleverd. Maar om op eene nuttige wijze den uitmuntenden Bijbel voor de Jeugd van van der palm te kunnen vervangen bij hen, die niet in de gelegenheid zijn om zich dit werk aan te schaffen, moest deze zoo belangrijke geschiedenis met meerdere naauwkeurigheid behandeld zijn. Wij gaan het een en ander aanvoeren tot staving van ons oordeel.

{==703==} {>>pagina-aanduiding<<}

Reeds in het begin van het boekje vinden wij het verderf van het menschdom vóór den Zondvloed dus beschreven: ‘afgoderij en bijgeloof werden alom gehuldigd.’ Wij voor ons gelooven, dat het bijbelsche verhaal meer grond geeft om hier te denken aan Godverloochening, aan een geheel verzaken van alle gedachten aan en vereering van het Opperwezen. Verre zij het van ons, dit gevoelen als uitgemaakt zeker te willen opdringen; maar zelfs de door den Vertaler te regt geprezen van der palm spreekt zoo niet ex tripode, wanneer hij in zijnen Bijbel voor de Jeugd zegt ‘Men moge het dan onzeker stellen, of de zondaars vóór den vloed reeds afgoderij pleegden, maar men doet althans voorzigtig, met dit niet, alsof er aan het tegendeel geen twijfel ware, stout weg te ontkennen!’
Daar, waar het bijbelsche verhaal voor de jeugd toelichting behoeft, om nuttig te zijn en belang te wekken, ontbreekt dezelve doorgaans geheel en al. De oude randteekeningen van den zoogenaamden Statenbijbel zetten aan het verhaal der worsteling van jacob, Gen. XXXII, nog meer licht bij, dan het berigt, dat wij hier vinden. Geen enkel woord is er bijgevoegd, om den jeugdigen lezer het wijze en goede van Gods handelwijze met jacob te doen opmerken.
Van jehu zegt de Schrijver: ‘God had hem laten voorspellen (dus niet gebieden?), gij zult het huis achabs uitroeijen.’ Een oogenblik daarna spreekt de Schrijver van ‘het gebod des Heeren,’ en verhaalt, dat ‘jehu (zeker ten gevolge van dit gebod?) zijnen Koning joram doodde, schoon deze hem den vrede kwam aanbieden;’ eindelijk heet het weder: ‘de wreede jehu liet de zeventig zonen van achab het hoofd afhouwen.’ Kan nu zulk eene verwarde voorstelling iets bijdragen, om der jeugd jehu uit het regte gezigtpunt te leeren beschouwen? Ook keuren wij het af, dat er, zonder eenige teregtwijzing, zoo gedurig gesproken wordt van Gods toorn en de bevrediging van Gods toorn, en gelooven, dat deze spreekwijzen, gebezigd zonder dat men de jeugd reeds vroeg gewent, om aan dezelve eenen Gode waardigen zin te hechten, aanleiding geven tot harde, ruwe voorstellingen van het Opperwezen. Daar, waar de Schrijver het geleide van het bijbelsche verhaal geheel mist, worden de bouwstoffen der geschiedenis met nog veel minder oordeel te zamen geflanst.

{==704==} {>>pagina-aanduiding<<}
(Met verlof: Utar post alio, si invenero melius, zeide cicero eens.)
Nog diene, tot eene proef, het volgende, voorkomende in het verhaal der verovering van Jeruzalem door titus: ‘De geschiedschrijvers verzekeren ons, dat deze droevige gebeurtenis van groote wonderteekenen is voorafgegaan. Eene buitengewoon groote staartster vertoonde zich een geheel jaar boven de stad; op het paaschfeest had men eene koe, die ten offer geleid werd, een lam zien werpen; omtrent de zesde uur van den nacht ging de oostpoort des tempels, die van koper en zoo zwaar was, dat twintig mannen ze naauwelijks konden sluiten, van zelve open, schoon met zware sloten en ijzeren boomen gesloten; de belegerden hadden, kort na den hoogtijd op den 27 van Mei, voor zonnenopgang, het geheele land over, in de lucht eene menigte wagens met gewapend volk dwars door de wolken zien rennen.’ Een boekje, dat zulke legenden, alweder zonder eenige teregtwijzing, bevat, wenscht de Vertaler gerangschikt te zien onder de nuttige en doelmatige leesboeken voor de jeugd!
Dat de segur, bij de beschrijving van het lot, dat den Joden na hunne verstrooijing in alle landen trof, zwijgt van de bescherming, die aan dit volk, reeds terstond na de stichting van ons voormalig Gemeenebest der vereenigde Nederlanden, in ons vaderland te beurt viel, door welke onze vooronders zich zoo voordeelig van bijna alle volken van het Christelijk Europa hebben onderscheiden, en het doet voorkomen, alsof de Joden het eerst, sedert den invloed der Fransche omwenteling, hier te lande dragelijk hadden, is eene miskenning, die de Nederlander reeds gewoon is, vooral van den Franschman; maar dat een Nederlander, die voorgeeft vrij te vertalen, het in dit opzigt ontbrekende niet vergoedt, is niet zeer nationaal. De Heer de breet zou zich vrij wat meer aanspraak op den dank van zijne landgenooten hebben verworven, indien hij het onderwijs van zijnen hooggeschatten Leermeester van der palm zich ten nutte gemaakt had, door, met behoud van het goede van het oorspronkelijke, hun iets meer bruikbaars te leveren, dan deze overzetting van dit in vele opzigten zoo gebrekkige werk. Er zijn menschen, die meenen, dat kortheid regt geeft op onvolledigheid en onnaauwkeurigheid, en dat men, voor de jeugd schrijvende, kinderachtig mag

{==705==} {>>pagina-aanduiding<<}
zijn: van deze dwaling is dit werk een treurig of belagchelijk voorbeeld.





Vijf Verhalen, ten geschenke aan leesgrage Landgenooten in uren van uitspanning. Door P. Moens. Te Haarlem, bij de Wed. A. Loosjes, Pz. In gr. 8vo. 194 Bl. f 2-40.

Met volle ruimte kunnen wij deze vijf Verhalen aanprijzen aan Landgenooten, welke, in uren van uitspanning, gaarne iets goeds lezen. Trouwens de naam der algemeen en te regt geachte Schrijfster is reeds aanbeveling genoeg. Beminnaars van aangename en tevens nuttige lektuur kennen buiten twijfel dit werkje van petronella moens. Of mogt hetzelve nog niet algemeen bekend zijn geworden, zoo wenschen wij door onze, ofschoon late, aankondiging iets toe te brengen, om zulks te bevorderen. Met ongemeen veel genoegen hebben wij de verhalen gelezen, waarin voor verstand en hart voedsel is te vinden. De opschriften zijn: Ware Christelijke Godsdienstigheid, of Karel en Diederik; Hector en Ada, een tafereel uit vroegere tijden; Cornelia Maria en Willem; de Vooroordeelen vernietigd, of de Familiën Dassenveld en Rozijn; de Negerslaven. Wij achten het onnoodig, den inhoud nader op te geven. Mogten toch alle werken, die het leesgrage publiek aangeboden worden, eene zoo heilzame strekking hebben, om den smaak voor het schoone, goede en edele te verhoogen!





Het vervolgde Huisgezin; eene Geschiedenis uit de tijden van de onderdrukte Presbyterianen onder de Regering van Karel II. Vertaald uit het Engelsch door A. van Deinse, laatstelijk Pred. te Ostende. Te Rotterdam, bij Mensing en van Westreenen. In gr. 8vo. 111 Bl. f 1-80.

Karel II had in den tegenspoed geene wijsheid geleerd. Het volk, dat de woelingen der regeringloosheid moede was, hoopte onder een koninklijk bestuur veiligheid en rust te vinden. Maar de man, die na lang omzwerven tot den

{==706==} {>>pagina-aanduiding<<}
troon werd geroepen, haakte naar willekeurig gebied. Om zijn doel te bereiken, vergreep hij zich aan de kerkelijke vrijheid zijner onderdanen, wilde ook in Schotland het bisschoppelijk gezag invoeren, en liet de Presbyterianen, welke niet gewillig zich onderwierpen, wreedelijk vervolgen.
Het verhaal, dat hier wordt aangeboden, lezende, kan men niet nalaten die dwingelandij te verfoeijen, en tevens zich te verblijden over de toenemende volksverlichting, welke, wat dan ook ten nadeele van onzen tijd gezegd moge worden, het bedrijven van zulke schreeuwende onregtvaardigheden niet meer toelaat. Wij wenschen, dat dit boeksken in veler handen kome. Wij gelooven, dat de vertaling naauwkeurig is. Men bemerkt althans onder het lezen hier en daar de eigenaardigheden van het oorspronkelijke. Eene minder woordelijke overzetting zou aangenamer geweest zijn. Enkele volzinnen zouden dan beter vloeijen. In plaats van rondom staat vele malen rond, b.v. oud en jong schaarde zich rond den Heer B. Op bl. 51 moet zachtheid van den grond blijkbaar weekheid zijn. - Hooge ernst kenmerkt overigens dit geschrift, waarin sommige uitdrukkingen van den strengen geest der Presbyterianen in het midden der zeventiende eeuw getuigen.





De Schijndoode. Door Michiel Adriaan. Te Amsterdam, bij J.C. van Kesteren. In gr. 8vo. 348 Bl. f 3-60.

Rec. kan dezen Roman in het algemeen aanprijzen. Hij houdt denzelven voor een der beste werken van den Schrijver. Gewoonlijk loopt alles op trouwen uit, en dan heeft men het einde des boeks. Dit is hier geenszins het geval. De gedragingen en lotgevallen der gehuwden worden verder ook beschreven, en wel op zoodanige wijze, dat het tot nuttige leering en waarschuwing kan strekken. Men ziet de gevaren van het volgen der mode en der zoogenaamde groote wereld. De dwaze zucht, om het uitheemsche na te bootsen en de taal met eene menigte van Fransche woorden of zegswijzen te doorspekken, wordt gegispt en als bespottelijk ten toon gesteld, maar aan den anderen kant tevens het onbetamelijke van kwaadsprekendheid en het gevaarlijke van onbezonnen handel in effecten aangewezen. Deze verdichte Geschiedenis behoort tot onzen leeftijd, en

{==707==} {>>pagina-aanduiding<<}
wekt, als zoodanig, te meer belangstelling. Het stuk is vaderlandsch. Gebreken en verkeerdheden worden niet bewimpeld of vergoelijkt. Om echter alles wèl te verstaan, moet de lezer geen vreemdeling in het Fransch zijn.
Rec. prijst dus plan, alsmede doel en strekking. Het geheel zou nog beter bevallen, zoo michiel adriaan minder werk maakte van gezochte aardigheden en dezen of genen persoon niet eene al te platte taal in den mond legde. De vinding is zeer goed; maar de bewerking laat hier en daar wel iets te wenschen over.


De dood van den oudsten Zoon; een Verhaal voor den Zondagavond, van César Malan. Te Breda, bij F.P. Sterk. 1833. In kl. 8vo. 78 Bladz. f : - 60.

Dit stukje bevat vijf brieven over zoogenaamde bevindingen door de genade, en wel inzonderheid de treffende bekeering en het voorbeeldig afsterven van den oudsten zoon des Heeren van leon. Naar eene aanteekening op bladz. 42 zou een onderhoud van dezen met den Leeraar, aldaar medegedeeld, tot in de minste bijzonderheden waar zijn. Indien dit zoo is, achten wij den oudsten zoon gelukkig, dat hij in het ootmoedig geloof in jezus christus gestorven is, ofschoon wij voor ons in het algemeen met dergelijke bekeeringen niet veel ophebben. Men zij eerst een ongeloovige, een spotter; kome daarna op eenmaal tot staan; zie zich in zijne geheele naaktheid; twijfele, of voor zoo groot een zondaar wel vergeving mogelijk zij; worde door de alvermogende kracht des Heiligen Geestes bepaald bij jezus' zoenbloed; twijfele; hange tusschen hoop en vreeze; worde eindelijk bevestigd, en kenne zich voor een kind Gods. (Dan toch wel bij uitnemendheid; of durft men ook al zeggen, bij uitsluiting?) Zóó moet, ook volgens dit boekje, het geloof bij trappen gewerkt worden. En nu moet men van niets, dan van zijnen jezus spreken; men moet aan de geheele wereld verhalen: ‘Ik ben een kind van God. Ik ben van mijne zaligheid verzekerd. Ik heb het gevonden.’
Zietdaar, Lezers! den geest van dit geschriftje. De tale is - die van Kanaän. Het getal Bijbelteksten, gepastelijk en ongepastelijk aangehaald, inzonderheid van de laatste

{==708==} {>>pagina-aanduiding<<}
soort - legio. Een proefje van zuiver Bijbelsche (?) voorstelling (bladz. 40, 41): ‘Gij denkt toch niet,’ zegt daar de Leeraar, ‘dat de Heere der eer, dat jezus, de heilige en de regtvaardige, voor niets vervloekt is, voor niets veroordeeld, om onder den toorn van God te sterven?’ - ‘Jezus vervloekt! jezus stervende onder den toorn Gods!’ herhaalde karel, met eene soort van verstrooijing, en als in zijnen geest den zin dezer woorden zoekende. ‘Ik heb het nooit gedacht, dat dit alzoo ware.’ (Wij ook niet, ofschoon wij plegtig tegen de verdenking van ongeloof protesteren, en jezus en die gekruisigd steeds de hoofdinhoud van onze leerredenen uitmaakt.) De Leeraar: ‘Dit staat echter geschreven.’ (Waar?)
Een dito proefje van den stijl (bladz. 42). De Schrijver wil zeggen: de Leeraar ving weder aan te spreken. Maar dat is te eenvoudig, niet Bijbelsch genoeg. Nu heet het: ‘de goede krijgsknecht van Christus (*) nam zijn scherp zwaard weder op (†) en karel het hart treffende, vervolgde hij aldus.’
Wat dunkt u, onbevooroordeelde Lezer? O! men kan zich bij dit boekje zoo nederleggen, en het Christendom, dat hier verkondigd wordt, is zoo dood gemakkelijk! Men behoeft maar te bevinden, en 1 Petr. I:8b. is hier genoeg; aan vs. 13 tot 19 wordt minder gedacht. Maar dit is het juist, wat dergelijk eene voorstelling van het Christendom aan velen zoo welgevallig maakt. Eenvoudig Evangelie! hoe jammerlijk heeft men u door zulk vroom gewawel ontsierd, den spotlust opgewekt, en daardoor ligtzinnigheid helpen bevorderen!
Of, om onze Recensie in éénen regel zamen te vatten: ‘Het boekje is - de heiligste zaak in Franschen wind.’


{==1==} {>>pagina-aanduiding<<}

Mengelwerk.

Gedachten bij den aanvang des jaars.

Op den laatsten dag des jaars is doorgaans elk, die niet geheel verwilderd is of onnadenkend en ligtzinnig daarhenen leeft, tot heiligen ernst gestemd. Een jaar, een zoo aanmerkelijk deel van onzen leeftijd hier beneden, ligt weder achter ons. Wij overzien nog eens die gansche reeks van maanden, weken, dagen, uren. Verschillende gewaarwordingen bestormen onze ziel. Wij herinneren ons zoo menig doorgeworsteld leed, zoo menigen genoten zegen ..... zoo menig bedreven kwaad en onherstelbaar verzuim. Wij zijn zóó vele schreden nader aan ons graf en de eeuwigheid..... Geen wonder, dat wij tot ernst, tot heiligen ernst gestemd zijn, als de laatste klokslag ons in de ooren bromt, en het jaar voor eeuwig van ons afscheid neemt!
In eene andere stemming vindt ons veelal de eerste dag des jaars. Velerlei beslommeringen en afleidingen storen onze stille afzondering. 't Is een dag van woelige drukte, waarop wij maar zelden aan ons eigen nadenken worden overgelaten, en naauwelijks gelegenheid vinden, om eenige oogenblikken tot onszelven in te keeren. Ééne vraag nogtans is er, die ons in die bezige ledigheid bestendig voor den geest zweeft, en ook meermalen van de lippen vloeit: wat zal het nieuwe jaar ons brengen? Wij zien rond in onzen huiselijken kring. Zal de vreugde daar ongestoord blijven, deze en die zijnen lang gekoesterden wensch vervuld zien, en, als wij op den laatsten avond van dit jaar de hoofden onzer geliefden tellen, geen dierbaar hoofd worden gemist? Wij slaan het oog verder, en staren op ons Vaderland. Zal eindelijk de staat van onzekerheid ophouden, waarin wij nu sedert meer dan drie jaren verkeeren? Zal Oud-Nederland, van België afgescheiden, de vruchten plukken van betoonde standvastig-
{==2==} {>>pagina-aanduiding<<}
heid, eendragt en heldenmoed? Zal de nog altijd raadselachtige en vreeselijke Ziekte, die in het vorige jaar ten tweeden male zoo vele slagtoffers onder ons heeft geveld, op nieuw binnen onze landpalen hare verwoestingen aanregten? Nog verder slaan wij den blik, en denken aan ons werelddeel. Zullen uit Frankrijk, die heillooze stookplaats van gedurige onrust en verwarring, geen nieuwe pestwalmen opstijgen? Zal de onzalige broedertwist in Portugal bijgelegd, de burgerkrijg in het wreed geteisterde Spanje gestaakt worden? Zullen de staatkundige woelingen in Duitschland een einde nemen? Zal het vuur des oproers, dat in Grootbrittanje smeult, nog gelukkig gedoofd worden, of in vlammen uitbarsten?...... Wat zal het nieuwe jaar aan ons en de onzen, wat aan ons Vaderland en werelddeel brengen? Zoo vragen wij - maar zoeken
vruchteloos het antwoord!
Wij staan als aan den ingang van een doodsch en donker dal, waaruit ons oog geen enkele lichtstraal, ons oor geen het minste geluid opvangt. Waar wij den blik wenden en met ingehouden adem luisteren, overal de donkerheid en de stilte des grafs! Wij raden wel, en gissen, en verdiepen ons in berekeningen en vermoedens omtrent de waarschijnlijke toekomst; en naarmate onze ziel meer tot droefgeestigheid of vrolijkheid gestemd is, stellen wij ons treurige of verblijdende uitkomsten voor. Maar ten laatste moeten wij toch erkennen, dat het slechts droombeelden zijn, die wij onszelven scheppen; dat wij gissen en raden, - anders niet! Zoo schijnt het dan ten slotte, dat die zoo algemeene en gewone vraag bij den aanvang des jaars nergens toe dienen kan, dan om ons te overtuigen van onze nietigheid en kortzigtigheid, en ons dat woord van den gewijden Zanger der Oudheid te herinneren: Wij zijn van gisteren en weten niets!
Maar neen! zoo is het niet. Wien het ernst is met de vraag: wat zal het nieuwe jaar ons brengen? dien geven Rede en Godsdienst dit drievoudig antwoord: nieuwen zegen, nieuwen kommer, nieuwe pligten.

{==3==} {>>pagina-aanduiding<<}

Verschillend is der menschen levenslot. De een ziet zich met de gunsten des Hemels als overladen, en schijnt naauwelijks verdriet en zorg bij ondervinding te kennen. De ander heeft met ramp op ramp te worstelen, en dreigt onder den last der zorgen te bezwijken. Maar niemands leven is zóó arm aan vreugde, dat hij niet ieder jaar - wat zeggen wij? - elken dag stoffe vinden zou, om God te danken voor genoten zegen. Zoo wij het waar en wezenlijk geluk maar van schijngenot weten te onderscheiden; zoo wij maar niet altijd buitengewone en bijzondere weldaden eischen, en ondankbaar voorbijzien of geringachten, wat eene goede Voorzienigheid ons dagelijks uit onverpligte liefde schenkt! Hier komt ons de vrome claudius voor den geest, zoo als hij zich elken Nieuwjaarsmorgen op een' steen aan den weg nederzet, met zijn' wandelstaf voor zich in het zand schrijft, en er aan denkt, hoe hij in het verloopen jaar de zon zoo dikwijls heeft zien opgaan, en de maan, en zoo vele bloemen en regenbogen heeft gezien, en zoo dikwijls de lucht ingeademd en uit de beek gedronken heeft, - en dan met beide handen zijn hoofd ontbloot en in zijne muts kijkt!.... Lezer! is het u ernst met de vraag: wat zal het nieuwe jaar mij brengen? wij antwoorden u, met het onwraakbaar gezag van een' Profeet: nieuwen zegen!
Hoe voorspoedig en rijk gezegend ons levenslot ook wezen moge, de lijdensbeker gaat tot allen rond. Verdriet en vreugde wisselen elkander af. Ook het schijnbaar ongestoord genot van den gelukkigsten sterveling is met moeiten en zorgen doorweven. Niemand gaat van rampen vrij. Wij moeten ons wapenen tegen het ongeluk, en in den voorspoed krachten verzamelen voor den tegenspoed. Bij de intrede des jaars houde dan ook een iegelijk onzer zich daarop voorbereid. Op de vraag: wat zal het nieuwe jaar ons brengen? past het antwoord: nieuwen kommer!
Veelvuldig en hoogst gewigtig zijn de pligten, elk

{==4==} {>>pagina-aanduiding<<}
onzer in zijnen stand en kring hier beneden opgelegd. Van den eersten staatsdienaar tot den geringsten daglooner vindt elk zijn werk, welks ijverige behartiging God en de Maatschappij van hem vorderen. Nooit is onze aardsche levenstaak afgedaan, zoolang het bloed door onze aderen stroomt. Zij eindigt eerst bij het graf, waar eene andere wereld zich voor ons ontsluit, een hooger bestaan en werkkring ons verbeidt. Voor die toekomende wereld moeten we hier gevormd worden. En de eeuwige Voorzienigheid, die alle onze lotgevallen regelt, plaatst ons telkens in zulke omstandigheden en betrekkingen, als het meest geschikt zijn, om ons tot dien hoogeren werkkring op te leiden. Gelukkig hij, die zich alzoo leiden laat, en onder alle zijne aardsche zorgen en bemoeijingen niet vergeet, waartoe hij eigenlijk op deze wereld is geplaatst, van waar hij komt en waar hij henengaat! Dat wij het onszelven op dezen eersten dag des jaars herinneren, en ons daardoor sterken tot de onvermoeide behartiging onzer groote en gewigtige levenstaak! Vragen wij: wat zal het nieuwe jaar ons brengen? Onder al het onzekere is dit ontwijfelbaar zeker: nieuwe pligten!
Daarmede zijn nu wel onze overige vragen niet beantwoord, noch onze wenschen, om in de verborgen toekomst door te dringen, en de gebeurtenissen in ons huisgezin, in ons Vaderland en werelddeel vooruit te zien, bevredigd. Maar worden zij niet ijdel en nietig in onze oogen, als wij verder en hooger den blik slaan, en, boven de aarde en al het aardsche ons verheffende, hemelwaarts zien? Lezer! wij hebben hier geen blijvende plaats, maar zoeken de toekomende. In dezen geest wenschen wij u een gelukkig, rijk gezegend Nieuwjaar!






{==5==} {>>pagina-aanduiding<<}

Mensch- en zedekundige beschouwing der geschiedenis van Kaspar Hauser.


Door N. Swart.

Toen de eerste menschen de eerste zonde hadden begaan, werden zij uit het paradijs van rust en overvloed verdreven, om met allerlei gebrek en moeite te worstelen, in het zweet huns aanschijns brood te eten, zich te kleeden en te huisvesten. Toen derzelver eerstgeborene het eerste broederbloed had doen stroomen, vlugtte hij naar een afgelegen oord, waar hem de vrees eene stad, dat is, eene versterkte woning, en, naarmate hij vermenigvuldigde, meer vereenigde woningen deed stichten; en het was bij zijn stedenbewonend geslacht, dat niet slechts het zwaard ter verdediging, maar ook andere kunsten van nut en genoegen werden uitgevonden. Ik zou er misschien kunnen bijvoegen, de goddeloosheid der menschen gaf aanleiding tot het bouwen des eersten schips, en, indien hier eene gissing geoorloofd zij, hun twist verspreidde hen over den aardbodem. Doch, houden wij ons bij deze hooge oudheid en deels duistere gebeurtenissen liefst niet langer op. Bepalen wij ons bij de latere geschiedenis. Het is derzelver uitspraak, die ons den oorlog, de veroveringen der geweldenaars (het ontzettendste inderdaad, wat de wereld kent) als het voorname middel tot verbinding der verstrooide volksstammen, tot vereeniging en langzame verbroedering van verschillende natiën, tot daarstelling van groote en nuttige werken, tot beschaving en vermenigvuldigd genot leert kennen. En, hoe ook de dichters der oudheid den waaghals mogen vloeken, die het eerst balk aan balk verbond, om den breeden stroom over- en straks den woedenden oceaan in te varen; hoe zeer het blijken moge, dat rooverij de eerste vrucht, en de voorlooper van allen zeehandel was,

{==6==} {>>pagina-aanduiding<<}
die nog immer, door begeerlijkheid gevoed, ten koste van vele menschenlevens bestaat: wie onzer beschouwt denzelven niet als eene bron van overvloed en genot, die ons eerst regt heerschappij over al de bewoners en voortbrengsels der aarde schenkt, het menschdom wederom maakt tot één geslacht, en tot het hemelsche geschenk der Openbaring toe, eens tot ééne natie bepaald, meer en meer aan allen mededeelt? Ja, de zucht naar goud heeft niet slechts nieuwe werelddeelen ontdekt en het brein op allerlei kunst en uitvinding gespitst, maar ook, bij de dwaze pogingen om het zelf te maken, allerlei ontdekking aan de nuttigste wetenschap toegevoegd en ons met vele onbekende stoffen verrijkt.
Zoo komt het goede veelzins uit het kwade voort, en weet de groote beschikker van alles de woelingen der boosheid zelve zoo te besturen, dat zij, als de stormen en onweders in de natuur, heilzame uitkomsten hebben. Wat wonder, dat wij op nieuw bevordering der belangrijkste wetenschap, de kennis van den mensch, aan eene der onbegrijpelijkste, maar tevens verfoeijelijkste handelingen te danken hebben? De zaak zal ligt weinigen geheel niet, velen wel ten volle bekend zijn, daar het voornaamste werkje over de gebeurtenis reeds in onze taal overgebragt en bovendien ginds en elders over dezelve gehandeld is. Het verschijnsel nogtans is, naar mijn oordeel, belangrijk genoeg, om bij herhaling en uit verschillende oogpunten beschouwd te worden. Ik bedoel de geschiedenis van kaspar hauser (*), die ik daartoe vooraf in eenige algemeene trekken aan u zal pogen voor te stellen.
Op zekeren stillen namiddag zag een burgerman te Neurenberg, in een afgelegen gedeelte der stad, digt bij de poort, een jong mensch, in gemeene boersche kleeding,

{==7==} {>>pagina-aanduiding<<}
in zulker voege daarheen gaan, dat hij hem in den eersten opslag voor zwaar beschonken moest aanzien. Zijn gang was uiterst gebrekkig, met voorover gebogene houding en uitgespreide, staag bewogene armen, als om hem op de been te houden; terwijl ook het gezigt, bij nadering, geheel ontsteld scheen. Zoo als hij zich tot hem begaf, hield de ongelukkige hem een' brief tegen; althans hij ontdekte dien in zijne hand en nam denzelven, welke aan zekeren Officier in de stad gerigt was. De burger besloot, hem derwaarts te brengen, en poogde onderweg eenig gesprek met hem aan te knoopen, maar kreeg geen of zoodanig antwoord, waaruit hij niets bepaalds kon opmaken. De bedoelde krijgsman was niet te huis; deszelfs bediende wist even zoo min, als zijn geleider tot hiertoe, met hem teregt te komen, maar bespeurde duidelijk verregaande vermoeidheid, honger en dorst, als ook pijn aan de, door het loopen, gewonde voeten, bij den ongelukkige, voorzag hem dus van spijs en drank, en bragt hem vervolgens in den stal, waar hij, op het stroo nedergeworpen, terstond in diepe rust geraakte. Bij de tehuiskomst van den Ritmeester, las deze den brief, die hem echter, bij veel duisters en vreemds, geen ander licht gaf, dan dat deze jonge mensch bij zijne afdeeling, uit ligte ruiterij bestaande, wenschte in dienst te treden. Zijne kinderen vertelden hem intusschen veel van den jongen wildeman, en trokken hem bijna mede naar den stal. Hier vond men den mensch nog even diep slapende, en het kostte groote moeite, hem te doen ontwaken. Met verbazing en welgevallen zag hij thans het schitterend krijgsgewaad van den Officier aan, maar antwoordde op alle zijne vragen, even veel wat dezelve inhielden, niet anders dan: ‘Ruiter wil ik zijn, zoo als mijn vader,’ of: ‘Ik weet het niet.’ Van achteren bleek, dat hij ook deze klanken, de eenige, die naar woorden geleken, als een papegaai voortbragt, zonder ze zelf te verstaan. De Ritmeester zond hem naar de Policie, waar
hij, als een onbekende, een verlorene of verlatene, bij voorraad werd bewaard. Na verschillende gissingen en proeven,

{==8==} {>>pagina-aanduiding<<}
moest men hem houden voor een bijna pasgeboren kind naar het verstand, bij eene ligchaamsontwikkeling van zestien of zeventien jaren. Zoo ver men heeft kunnen nagaan, had hij inderdaad dezen ouderdom bereikt; maar, schoon hij in het vervolg heeft leeren spreken en op menschelijke wijze denken, hij herinnert zich van die vroegere jaren bijna niets. Alwat men, door hem, met genoegzame zekerheid heeft kunnen te weten komen, is, dat hij van zijne vroegste jeugd af in eene naauwe en donkere plaats is besloten geweest, waar hij zich wakende of slapende steeds in eene zittende houding bevond, waar hij nooit iemand zag of hoorde, maar zijn brood en water bij het ontwaken naast zich, en van tijd tot tijd, na een' dieperen slaap, blijkbaar het gevolg van middelen, in zijnen drank gemengd, zijn linnen en leger gereinigd vond. Slechts een houten paardje was het speeltuig, dat hem gedurende zijn korte wakkerzijn bezig hield, dat hij met allerlei snippers gaarne opsierde, en waarvoor hij eene zekere hartstogtelijke genegenheid had opgevat, welke hem, te Neurenberg soortgelijke voorwerpen op nieuw verkregen hebbende, langen tijd bijbleef, en ten laatste in gelijke zucht voor levende paarden overging, die hij dan ook bijna dadelijk als een meester wist te berijden. Eens, in den laatsten tijd zijner gevangenis, had hij zijn spel zoo luidruchtig gedreven, dat hij daarover (dit schijnt hij begrepen te hebben) kastijding onderging, waarvan het likteeken, bij zijne verschijning in het openbaar, nog zigtbaar was. Welligt heeft dit aanleiding gegeven, dat men het noodig achtte hem te verwijderen. Want kort daarna had de man, bij wien hij altijd geweest was, (zoodanig was naderhand zijne bestendige uitdrukking) hem van achteren aangevat en op zijne beenen gezet, die met de zijne in zulkervoege beurtelings vooruitduwende, dat het eenigzins naar loopen geleek, en blijkbaar strekken moest, om kaspar dit te leeren. Vervolgens was hij van daar
vervoerd en der stad Neurenberg ingezonden; maar op welke wijze dit plaats gehad, en hoe vele uren of dagen

{==9==} {>>pagina-aanduiding<<}
de reis geduurd had, hoedanige dorpen of landstreken hij door, ja welken weg of poort hij ingekomen was, daarvan wist hij niets te zeggen. Het licht verblindde hem en deed hem door pijn de oogen sluiten; de buitenlucht had hem bovendien, zoo het scheen, aanvankelijk van zichzelv' doen vallen; en zoo hij daarna misschien op een rijtuig geworpen is, dan zal hem deze beweging, die immer, als bij kinderen, zulke werking op hem deed, gevoegd bij vermoeijenis door het voor hem pijnlijke aankleeden, vooral met kwalijk passende laarzen, en ligt ook kunstmiddelen, wel bijna aanhoudend hebben doen slapen en sluimeren. Zonder hieromtrent iets te kunnen bepalen, meende men toch uit een en ander, bij hem gevonden, te mogen opmaken, dat hij niet in de nabuurschap was opgesloten geweest.
Wij voegen hier nog maar alleen bij, dat hij eenigen tijd, als bewaarling der stad, in een vertrek van een' toren aan den stadsmuur als opgesloten bleef, waar hem dagelijks eene menigte van menschen bezocht, die elk op zijne wijze proeven op zijn verstand of denk- en handelwijze namen; tot dat hij bij een bevoegd man, een Leeraar aan het daar gevestigde Gymnasium, ter inwoning en besturing werd besteld en in noodige kundigheden onderwezen. - Dit zij vooreerst genoeg van het algemeen beloop zijner geschiedenis. Slaan wij het voorwerp zelf thans wat oplettender gade.
Wij kennen den mensch sedert lang in zeer verschillenden toestand. Slaan wij hem ook in den algemeenen staat der maatschappelijke beschaving gade, zoo is er nogtans tusschen den weelderigen rijke en den noesten arbeider, geharden zeeman en eenzamen hutbewoner - tusschen een' newton of de groot en een' Noord-brabandschen boer - tusschen den stillen vrome, die voor liefdadigheid leeft, en den woesten roover in de Apennijnen een hemelsbreed verschil. Daarenboven leert ons de oude geschiedenis reeds eenvoudige herdersvolken, beschaafde Grieken en Barbaren van verschillende vorming kennen. Maar vooral de nieuwere historie, die der

{==10==} {>>pagina-aanduiding<<}
scheepvaart en ontdekkingen, welke bij de meerdere kennis der oude twee nieuwe werelddeelen heeft gevoegd, opent een tooneel van verscheidenheid in dit opzigt, dat alle denkbeeld te boven gaat. Gelijk de kleur der huid, zoo speelt de geaardheid, het bestaan en de schijnbare gelukstaat der menschen hier, van het eene uiterste tot het andere, door alle verscheidenheden heen. En, ‘wat is de mensch in en door zichzelven? wat blijft er, zijne opvoeding en vorming door anderen, ja ook door de bijzondere omstandigheden, afgetrokken zijnde, van hem over?’ is eene niet onnatuurlijke vraag. Er worden enkele voorbeelden van dezulken genoemd, die, in de kindschheid verloren, of door een roofdier weggesleept, op eene bijna onbegrijpelijke wijze het leven behielden, en, met de redelooze bewoners der wildernis in volslagene woestheid opgegroeid, in lateren tijd eene geheel dierlijke natuur, leefwijze en geaardheid deden kennen, die niet dan met zeer vele moeite en uiterst gebrekkig voor menschelijke beschaving weken. En vanhier welligt de verleidelijke droom van eenen Franschen wijsgeer, die, de menschelijke boosheid en ellende in zijn bedorven hart tot maatstaf van het voorregt des maatschappelijken levens aannemende en merkelijk overdrijvende, ons geslacht, in zijne oorspronkelijkheid en bestemming, als eene teelt van goedaardige en gelukkige dieren beschouwde, even als de overige veldbewoners, op voor- en achterpooten daarheen snellende. Maar een volwassen en welgeschapen mensch in den staat der kindschheid, als eene plant bij enkel drank en voedsel, in volslagene afzondering opgekweekt, bijna als de eerste menschen, volgens den Bijbel, met ontwikkelde vermogens, bij geheele onkunde en onbedrevenheid, op het tooneel der wereld geplaatst: dat was, zoo veel ik weet, nog niet voorgekomen. Hoe is hij naar ligchaam en naar geest gesteld? Wat vermag hij, en wat kan hij niet? Hoe bevindt en behaagt hij zich in de wereld? Hoe doet zich zijne
neiging, ten goede of ten kwade, tot deugd of ondeugd, liefde of haat opmerken? Ziet daar, dunkt mij, vragen, die onze aandacht ten uiterste waardig zijn.

{==11==} {>>pagina-aanduiding<<}

Wat zijn ligchaam betreft: hier is hij niet geheel kind der natuur. Het bleek, gelijk wij reeds aanmerkten, dat hij wakende en slapende in eene zittende houding had doorgebragt. Dit was niet zonder invloed op zijn' ligchaamsbouw gebleven, en maakte het hem niet slechts uiterst moeijelijk te leeren loopen, maar zal hem zeker voor altijd gebrekkig in dit opzigt hebben gelaten. Wijders waren brood en water zijn eenige voedsel geweest. En hier blijkt het wel inzonderheid, hoezeer de mensch, natuurkundig niet min dan zedelijk beschouwd, het gewrocht der gewoonte is. Want, toen men hem, in het huis des bewusten krijgsoverste, eerst met vleesch en bier wilde verkwikken, beet hij wel gretig in eerstgenoemde, maar wierp het straks met afschuw van zich. Hetzelfde had daarna met alles plaats, buiten water en droog brood, en de minste droppel, waarvan ook, hem door bedrog of geweld ingegeven, bragt allerlei ongesteldheid en angstige benaauwdheid bij hem te weeg. Desgelijks was de plaats zijner opsluiting schaars verlicht geweest; en dit maakte, dat hij den vollen dag in den beginne niet kon verdragen, ja dat hij lang daarna nog veel beter in den donker, dan bij volkomen licht, zag, en eigenlijk geene duisternis, maar enkel schemering kende. Voor het overige schijnt zijne gezondheid volkomen, maar zijne ligchaamskracht gering te zijn geweest. En zijne overige zintuigen, ja ook zijn zenuwgestel, aan niets gewoon, door niets verstompt, zoo min als geoefend, deden de uiterste aandoenlijkheid kennen. Elke reuk, zoo wel de meest gezochte van natuur en kunst, als andere van bijzondere sterkte, verwekte hem afkeer en ziekte. De muzijk streelde en boeide hem op de beslissendste wijze; maar, te sterk en onverwacht aangeheven, schokte zij hem gevaarlijk. Zijn gevoel was dermate als tooverachtig opgewekt, dat hij verschillende metalen, zelfs onder een kleed, ja ook zonder dit aan te roeren, als door een zeker uitvloeisel, ontdekte en onderkende. De gewone magneet, of ijzer met
denzelven aangestreken, deed op hem de sterkste

{==12==} {>>pagina-aanduiding<<}
werking: hield men hem de noordpool voor, zoo tastte hij naar den omtrek van den hartkuil, rukte zijn kleed open, en zeide, dat het was, alsof er een luchtstroom van hem uitging. De zuidpool werkte minder sterk, en het gevoel was, alsof hem iets toewaaide. Ook het dierlijk magnetismus wordt gezegd hem zeer krachtig te hebben aangedaan, en zelfs de aanraking b.v. van eene kat, of de plaatsing van zijn ligchaam op een paard, en vooral het verschijnen bij eene verzameling van vreemde dieren, met name het klapperen van de vergramde ratelslang, veroorzaakten onderscheidene gewaarwordingen in zijn ligchaam, welke aan schrik of vrees met geenen grond konden worden toegeschreven.
Alle deze bijzonderheden zijn hoogst opmerkelijk, niet zoo zeer als behoorende tot de menschelijke natuur in het algemeen - want wij mogen kaspar als eene plant aanmerken, in eene trekkas gekweekt; en hoe langer hij, als andere menschen, in de open wereld en meer en meer volgens hunne gebruiken leefde, hoe meer hij hun in allen deele gelijk werd - maar als bewijzen eener oorspronkelijke vatbaarheid.
Wat zijn' geest aangaat, dezelve was geheel ongeoefend, maar van eene vlugheid, vooral ten aanzien van het geheugen, die verbaasd doet staan. Met regt verwonderen wij ons over het kind, dat in de eerste jaren zoo oneindig veel leert, dat al spoedig eene geheele taal meester is, en hoort het tessens twee of drie spreken, of verwisselt het spoedig de eene met de andere landstreek, zich alle even vaardig eigen maakt. Hetzelfde had bij dit volwassen kind plaats; de grond, die immer braak gelegen had, bragt aanvankelijk de rijkste vrucht voort; schoon de menigte van denkbeelden, die hem op eens overstroomde, door duizenden van nieuwsgierigen bezocht en met allerlei proeven en vragen gekweld wordende, natuurlijk zekere verwarring bij hem te weeg bragt, die hem ook met de taal nog wonderlijker, dan het stamelend kind, deed omspringen. Nog in zijne gevangenis had men hem, onbekend met welk oogmerk,

{==13==} {>>pagina-aanduiding<<}
eenig schrijven geleerd. Volgens zijn later verhaal, had de man, bij wien hij altijd geweest was, op zekeren tijd, iets wits voor hem neêrgelegd, vervolgens hem iets anders tusschen duim en vinger geplaatst, en daarop, zijne hand besturende, die over het wit bewogen. Bij des mans verdwijnen, ontdekte kaspar de vreemde trekken; en dit was voor hem genoeg, om zelf dit spel gedurig te herhalen en even zulke figuren voort te brengen: eene bijzonderheid, die bij zijne eerste verschijning in de wereld niet weinig bevreemding en zelfs vermoeden baarde, of de vreemdeling geene valsche rol speelde. Want, toen de Policie bij zijne komst tot haar niet wist, wat van het wonderverschijnsel te maken, en hem, onder andere proeven, ook inkt, pen en papier voorlegde, vatte hij die terstond vrolijk op, en schreef met tamelijk welgevormde letteren: Kaspar Hauser, zonder nogtans tot iets meer bewogen te kunnen worden. Schrijven, en zelfs teekenen, bleef dan ook lang eene hoofdbezigheid voor hem, waarin hij, vóór alle hulp of aanwijzing, door bloote volharding reeds niet kwalijk slaagde.
Doch verregaand was voor het overige zijne onkunde, of wel gebrek aan begrip der zaken. Hij zag, maar onderscheidde in vele opzigten niet. Het platte kwam hem even als het ronde, het afgelegene als het nabijzijnde voor. Het uitzigt van zijn verblijf in den toren, op eene heerlijke afwisseling van berg en dal, bosch en beemd, scheen hem als een gesloten luik, waarop men allerlei voorwerpen en kleuren had gesmeerd en dat hij zeer leelijk noemde. Alwat hij van dieren, vogels of dergelijke zag, werd onder slechts twee benamingen, die van mensch of ros (paard), vervat, gelijk wij vroeger zagen, zijne oudste en meest geliefde kennis. Ja, wat meer zegt, het duurde zeer lang, eer hij het onderscheid tusschen levende, bewerktuigde en doode voorwerpen leerde kennen. Aan allen schreef hij gelijkelijk gevoel en opmerking toe; zijne houten paarden moesten eten en drinken; de sneeuw zelfs, die hij als witte verf wilde oprapen, had hem in de vingers gebeten, en het

{==14==} {>>pagina-aanduiding<<}
Christusbeeld op het kruis, boven de kerkdeur geplaatst, deed hem smeeken hetzelve af te nemen. De geschiedenis, die wij van hem bezitten, laat onze nieuwsgierigheid op vele punten, ten aanzien eener voortgaande behandeling en gestadige vordering in kennis, onbevredigd, en er moet te dezen veel gebrekkigs hebben plaats gehad. Doch, na verloop van twee of drie jaren, schijnt hij het verlies van zoo vele tamelijk wel te hebben ingehaald; zoodat hij in eene beschaafde maatschappij en gezelschap geene geheel ongepaste rol speelt.
Eer wij dit gedeelte van onze beschouwing eindigen, nog ééne bijzonderheid. Bij de eerste verschijning onder menschen, had hauser een zeer dierlijk voorkomen. Zijn uitzigt was gemeen; zijn gelaat, als het in rust was, zonder eenige uitdrukking; mond en kin staken vooruit, en de strakke blik teekende enkel stompheid. Dan, deze vorm en hoedanigheid veranderden na eenigen tijd, en de afbeelding, die nu, van hem genomen, het berigt versiert, doet ons eene regelmatige, bijna fraaije en beminnelijke gedaante kennen.
Hoe behaagde hem het leven in de wereld? Over weinige zaken valt zoo moeijelijk te beslissen, als over menschelijk geluk. De een noemt de aarde een paradijs, de ander een tranendal. De omstandigheden zelve, die hierover zouden kunnen schijnen te beslissen, doen ons vaak het tegendeel onzer verwachtingen kennen. De zwaarmoedigheid, de afkeer van het leven en de zelfmoord zijn gewis menigvuldiger onder de troetelkinderen der weelde, dan onder hen, die een hard, werkzaam en moeijelijk leven leiden. Hoe groot mag dan wel het wezenlijk verlies zijn, dat de arme, de min beschaafde en inzonderheid de wilde, die zijn leven meest slapend doorbrengt, bij het gemis van zoo vele genietingen lijdt, als den meer gezegenden ten dienste staan? Raadplegen wij kaspar en zijne ondervinding over deze zaak; zijn ongeluk in de langdurige opsluiting blijkt ons blootelijk van ontkennenden aard te zijn geweest; geene verveling, geene begeerte, niets schijnt hem bijzonder

{==15==} {>>pagina-aanduiding<<}
gekweld te hebben. Hij verlangde een' geruimen tijd blijkbaar naar zijne kooi terug; duldde niet, dat men van den man, bij wien hij altijd geweest was, als zijnen mishandelaar, met afkeer sprak, en betuigde, dat hij in de wereld (zoo noemde hij het tooneel des openbaren levens) oneindig meer geleden had, dan ooit in dat donker verblijf. Hier pijnigde niet alleen het licht zijne oogen, de beweging zijne daaraan ongewone voeten, vele vreemde geuren zijnen ongeoefenden reuk; maar ook de veelvuldige vragen aan hem gedaan, de proeven op hem genomen, en de eigene inspanningen, kwelden zijn ligt vermoeid hoofd. En schrijven wij dit ook voor een groot gedeelte op rekening van zijnen bijzonderen toestand, zoo op eens in den ongewonen stroom van aandoeningen zijnde geworpen, de zaken zelve, de vermoeijenissen en kwellingen, die het openbare leven in de maatschappij oplevert, bestaan toch ook voor ons. Van den anderen kant, echter, verschaften hem velerlei voorwerpen, die hij leerde kennen, velerlei oefeningen, op welke hij zich toeleide, een blijkbaar genoegen. Het eerste gezigt, b.v., van den hemel bij nacht, met sterren bezaaid, dat hem, die gewoon was zich met de duisternis ter ruste te begeven, eerst laat te beurte viel, maakte eenen onbeschrijfelijken indruk op hem. Ook beklaagde hij zich, in dezen lateren tijd, wel opregtelijk over zijne verloren jeugd en zoo veel genot, als hij gedurende dezelve had kunnen smaken. Inzonderheid betreurde hij, nadat hij eenmaal in een huisgezin was opgenomen, het gemis van dierbare betrekkingen; en, wat misschien vreemd luidt, niets van het beschaafde leven behaagde hem, van het eerste oogenblik af, dat het hem ten deel werd, zoo zeer, als een goed, gemakkelijk bed. Ja, opmerkelijk is het, dat hij ook nu voor het eerst met droomen schijnt bekend te zijn geworden, die hij, niet onnatuurlijk, voor wezenlijk gebeurde voorvallen hield, en ze als zoodanig aan zijnen huismeester mededeelde. Een aanval op het leven van dit eenige
voorwerp in de geschiedenis schijnt hem in het vervolg bijzonder tot

{==16==} {>>pagina-aanduiding<<}
neerslagtigheid te hebben gestemd, die zelfs op zijn voorkomen invloed had, en hem, die nog naauwelijks drie jaren het licht kan hebben gezien, reeds als in een' afnemenden staat van bloei door den berigtgever doet voorstellen.
Ziet daar dus de spreuk der oudheid bevestigd, dat de Goden het goede dezes levens niet dan voor moeite en arbeid verkoopen! Ziet daar die weldadige inrigting der natuur op nieuw aangewezen, dat onkunde van dat goede alle begeerte daarnaar onder houdt; dat, hoe minder wij van der jeugd aan genieten, hoe minder wij behoeven; en dat meerdere rust en kalmte des gemoeds voor geen klein gedeelte het genot der schatten vergoedt, welke anderen zich geopend zien! Zestien of zeventien jaren der strengste gevangenis, der volstrektste berooving van alle gewenscht genot, der vreeselijkste eentoonigheid van een geheel werkeloos leven, waren voor hauser als een droom voorbijgegaan, van welken hij geenerlei geheugen had behouden.
Eindelijk vroegen wij naar zijne gemoedsgesteldheid, zijne overhelling tot deugd of ondeugd, tot liefde of haat. - Het is bekend, dat de gevoelens der wijsgeeren over des menschen natuurlijken aanleg in dit opzigt hemelsbreed verschillen. De een schrijft alle kwaad, de ander meest alle goed aan de opvoeding toe. De een schetst ons den mensch in den zoogenaamden natuurstaat als een even zoo onschuldig en liefderijk wezen, als de ander hem woest en vijandig afmaalt tegen alles, wat hij ontmoet. En, schoon de geschiedenis der zeevaart en ontdekkingen ons met eene menigte volksstammen heeft bekend gemaakt, die op een' zeer lagen trap van beschaving stonden, zij heeft dit vraagstuk maar gebrekkig opgehelderd. Wij vinden het eene, de woestheid en vijandelijkheid, zoo wel als het andere; terwijl ook de zachtheid van den Peruaan of Vriendeneilander niet zelden met groote ondeugden gepaard gaat. Wij treffen inderdaad den mensch, uit zichzelven alleen ontwikkeld, nergens aan. Omstandigheden en volksgebruiken of bij-
{==17==} {>>pagina-aanduiding<<}
zondere lotgevallen hebben hem altijd reeds op eene bepaalde wijze gevormd. Een mensch, als kaspar, in volstrekte afzondering en onkunde opgekweekt, is dan, ook van deze zijde, een opmerkenswaardig verschijnsel. En is de regel, hiervan af te leiden, ook nog niet als algemeen geldig te beschouwen; beroept men zich daartegen op de bijzondere geaardheid van elken mensch, op het bepaalde voedsel, dat bij hem uit brood en water bestond, op eenen toestand, die zoo geheel eenig, en als kunstmatig, tot op den laatsten tijd zijner opsluiting, vrij van alle kwelling en terging was, - eene wezenlijk aangeërfde boosheid en ontaarding der natuur zelve zou zich toch niet kunnen verborgen houden. Maar de jongeling, van welken wij hier spreken, kende geen' haat. Hoezeer, bij zijne gewelddadige ontrukking aan de eenzaamheid, ook inderdaad mishandeld, hij verlangde slechts, dat de man, bij wien hij altijd
geweest was, nu hij eenmaal de wereld gezien en daar zoo veel geleerd had, hem in zijne kooi terugvoerde; en toen hij eindelijk te dezen van denkwijze veranderde, en zich over het verlies van jeugd, betrekkingen en verloren tijd bitter beklaagde, was echter het hoogste kwaad, dat hij zijnen mishandelaars toewenschte: voor een' korten tijd, door opsluiting, het gemis te leeren kennen, dat zij hem hadden doen ondervinden. Ja, in zijne ijlhoofdigheid, na den aanval op zijn leven, bij welken hij inderdaad eene wond aan het hoofd ontving, vloeide zijn mond nog van de betuiging over, dat hij alle menschen lief, ja ook zijnen moordenaar, en, wien hij in denzelfden scheen te vooronderstellen, den roover zijner jeugd en van zoo vele dierbare betrekkingen, lief had!
Zoo stond het met de gezellige aandoening van zijn hart, die zich, in zijne onkunde, zelfs tot doode voorwerpen uitstrekte; zoodat hij den man bestrafte, die een' boom met zijne bijl neêrhakte of besnoeide, en het kalken paardje, welks bek door het gewaande drinken geleden had, hem tranen afperste. En niet anders schijnt

{==18==} {>>pagina-aanduiding<<}
het met andere eigenschappen gelegen te zijn geweest, die zich bij het dier, den barbaar of den wilde dikwijls ongunstig vertoonen. Hij was in alles hoogstgezeggelijk en volgzaam, schijnt van zinnelijke liefde geen denkbeeld gehad te hebben, (schoon hij echter, bij wat meerdere ontwikkeling, hoogst schaamachtig was) en betoonde eene zeldzame zucht voor orde en zindelijkheid.
Wien komt, bij zulk eene beminnelijke onschuld van dit geheel ongevormde wezen, des Heilands taal, bij het omhelzen der kleinen, niet voor den geest: ‘derzulken is het koningrijk Gods; indien gij niet verandert en wordt gelijk de kinderkens, zoo kunt gij in hetzelve geenszins ingaan.’?
En dit brengt ons op nog ééne aanmerking. Men heeft gevraagd: is de Godsdienst een natuurlijk voortbrengsel van 's menschen geest en hart, of is zij eene vrucht van hooger onderwijs? - Een Christenwijsgeer (*) wil, dat de aanblik van de wonderen der schepping den eersten onbedorven mensch tot de dadelijke overtuiging van eenen aanbiddelijken Werkmeester zou hebben gebragt. De fabel van mahomed leert, dat abraham, uit vrees voor nimrod, in een donker hol opgevoed, bij zijne eerste verschijning en beschouwing van den hemel, tot de ijdelheid van afgoderij en Veelgodendom zou hebben besloten. En nog in den laatsten tijd verscheen een werkje voor de jeugd in het licht, waarbij ditzelfde denkbeeld, als leiddraad tot de kennisse Gods uit de natuur, werd gebezigd. Hendrik van Eichenfels, zoo heet de jeugdige held van dit boekje (†), vroeg bij alles, wat hij zag en hoogelijk bewonderde: wie heeft dat gemaakt? Bij de zon: wie heeft die heerlijke lamp daar opgehangen? Bij den regen: wie besproeit alzoo, als met een' verbazenden gieter, het verdorde gewas? Waarop de vrome kluizenaar, bij wien

{==19==} {>>pagina-aanduiding<<}
hij was ontvlugt, hem God en zijne eigenschappen doet kennen.
Met grond bepalen wij ons daarom bij het onderzoek: hoe bestond kaspar te dezen aanzien? En het antwoord is: de straks vermelde vraag ontvloeide werkelijk zijne lippen, toen hij voor het eerst den sterrenhemel aanschouwde; gelijk zij hem bij menig heerlijk voortbrengsel der natuur, dezulke vooral, die met menschenwerk eenigzins zijn te vergelijken, reeds meermalen ontvloeid was. Ondertusschen viel het niet zoo gansch gemakkelijk, hem omtrent het onzigtbare en toch overaltegenwoordig Wezen te voldoen, dat men hem als de oorzaak van alles roemde. Deels te zinnelijk, om zich tot het geestenrijk te verheffen, deels te verstandig, om niet allerlei zwarigheid te opperen, schijnt hij bovendien, omtrent dit onderwijs, in geene gelukkige handen te zijn gevallen. Slechts de eenvoudige leiding van den man, bij wien hij inwoonde, en die hem eerst op de werking van zijn' eigen onzigtbaren wil op de onderscheidene deelen zijns ligchaams opmerkzaam maakte, om hem vervolgens dien almagtigen wil, welke alles beheerscht, eenigzins te doen begrijpen, deed de eerste kiem des geloofs bij hem ontspruiten, welke vervolgens tot eene redelijke Godskennis ontwikkeld is.
En alzoo schijnt zijn voorbeeld, als een gepast midden, die waarheid te verkondigen, welke inderdaad met de geschiedenis het beste overeenstemt, dat de aanleg tot geloof en godsvrucht bij den mensch bestaat, maar dat dezelve leiding, van boven, noodig heeft; ja dat, waar het hemelsche licht ondergaat en voor bloot menschelijken fakkelglans plaats maakt, het geloof straks in bijgeloof, de Godsdienst in afgoderij ontaart.
Hier eindigen wij onze beschouwingen. Dezelve zullen hun, die gelegenheid hadden, bij de lezing des berigts, soortgelijke te maken, welligt min belangrijk voorkomen. Inderdaad, zij liggen zoo zeer voor de hand, dat een ieder dezelve gemakkelijk ontdekt, en, bij het doorloopen van het allezins onderhoudende

{==20==} {>>pagina-aanduiding<<}
en fraaije werkje, als vruchten onder vele bloemen vergadert. De vraag zelve: hoedanig is de mensch in onverbasterden, ongevormden en echter volwassen staat? is gewis niet onbelangrijk. En hoe beklagelijk, zoo wel als onbegrijpelijk, het wreede besluit moge zijn, hetwelk kaspar hauser, eerst zoo lang opsloot, toen onbeschermd ter vreemde wereld instiet, om eindelijk nog, waarschijnlijk uit vrees voor ontdekking, op zijn leven toe te leggen, de vrucht van dat alles is niet zonder leering.
In hoe vele opzigten doet zij ons de weldadigheid der natuur, de goedheid van den Schepper erkennen! Hoe verwijst zij ons daarentegen op onszelven, op de menschelijke, vrijwillige verkeerdheid, als de sprinkader van zonde en ellende! Hoe spoort zij ons aan, om de regte kennisse Gods in Zijn eigen onderwijs te zoeken! En hoe verstrekt ons dus deze geschiedenis eener boosheid, in een' donkeren hoek door weinige onverlaten gepleegd, tot een nieuw staal van licht uit duisternis, van algemeene winst uit bijzonder verlies, van menschelijk kwaad bedenken, door God ten goede gekeerd! Wel dan, bezigen wij ze daartoe; en wen ooit de overmagt en het geweld ons verdrukken, blinke onze deugd in den tegenspoed te meerder uit, ja zij bepaaldelijk in deze dagen het lijden des vaderlands het verblijden van volken en eeuwen, het behoud van orde en regt de zegepraal der ware vrijheid!


De ijzeren spoorweg van St. Etienne naar Lyon. (*)

De spoorweg begint te St. Etienne omtrent ter plaatse, waar de gewone wagenweg uitloopt. Daar echter laatst-
{==21==} {>>pagina-aanduiding<<}
genoemde in een zoo oneffen land vele bogten maakt, wijkt de ijzerbaan weldra van denzelven af, en nadert slechts nu en dan weder. De oude wagenweg is thans een bijweg, die weinig gebruikt wordt. Onlangs (1 Maart 1833) hebben de ondernemers der diligences zich genoodzaakt gezien, bekend te maken, dat zij wegens de mededinging van den ijzeren spoorweg niet langer kunnen volhouden. Een gelijk lot wacht alle ondernemingen van dien aard. De ijzeren spoorwegen zullen dezelve vernietigen. Die van de gegrondheid dezer stelling overtuigd wil worden, doe met mij het reisje van St. Etienne naar Lyon langs den nieuwen weg.
Men stelle zich eenen dag voor, waarop men bijzonder wel te moede is; want gezondheid des ligchaams en kalmte van geest heeft men noodig, om behoorlijk op te merken en juist te oordeelen. Welaan dan, een weinig spoed gemaakt; slechts tweemaal daags rijden tot nu toe de wagens op den ijzeren spoorweg - le chemin de fer part, zegt de Franschman; maar weldra zal het getal wagens verdubbeld moeten worden. Spoedig! de spoorweg wacht op niemand langer dan vijf minuten, en men bedenke, dat men naauwelijks afgereden is, of men bevindt zich ter bestemde plaatse.
In een groot koetshuis staan de rijtuigen; nemen wij plaats! De wagen heeft onderscheidene afdeelingen; vóór zitten wij met ons zessen, ieder zeer gemakkelijk, als in eene soort

{==22==} {>>pagina-aanduiding<<}
van armstoel; op den bok ziet men den voerman in uniform, met eene trompet in de hand; midden in den wagen vinden vierentwintig personen plaats genoeg; achter zitten weder zes, gelijk vóór, en hier is een conducteur, insgelijks in uniform, met eene trompet. De reizigers worden opgeroepen - ieder plaatst zich; de eerste wagen is vol, een tweede volgt, een derde, een vierde nog, tot dat allen, die van de gelegenheid gebruik willen maken, geplaatst zijn. De opbrengst van den spoorweg bedraagt reeds 45,000 francs maandelijks.
Heeft ieder plaats genomen, en zijn dan alle wagens achtervolgens aan elkander vastgemaakt, zoo blaast de voorste conducteur op de trompet, en dit teeken wordt door allen herhaald. Op hetzelfde oogenblik draait of windt ieder conducteur eene met het rad in verband staande schroef, door middel van een nevens hem geplaatst handvatsel, op; iemand, die daarbij staat, - ditmaal was het een zestienjarige knaap - geeft aan den eersten wagen een' stoot, en nu komt deze in beweging, en alle de daaraan gehechte rijtuigen volgen. In den beginne gaat het langzaam, doch weldra sneller en sneller, en eindelijk vliegend snel. Waarlijk, het schijnt als een tooverwerk te zijn, zoo pijlsnel voortgedreven te worden, en toch niets te zien, dat trekt, en zoo zacht en gemakkelijk, zonder horten of stooten - alles zoo geheel anders, dan op een gewoon rijtuig! Ter wederzijden van den weg ziet men de oude boomen op de rotsen, ziet men de ten deele uitgebrokene rotswanden, ziet men hoopen steenkolen als voorbijzweven. Nu eens bemerkt men regts en links eenen afgrond, zestig en meer voeten diep; dan weder rijdt men een donker, onafzienbaar gewelf in: want de spoorweg loopt regtuit, en is onbuigzaam, als het noodlot. Het gaat steeds regtuit, zonder eenigen zijsprong - over dalen, door bergen. Het is, alsof bossuet's krachtige stem wordt gehoorzaamd, daar die roept: Marche, marche, marche! Men rijdt zoo snel, dat menigeen duizelt en beeft van angst. Wat ik gevoelde, toen ik de eerste maal het waagde op zoodanige manier te reizen, kan ik niet met woorden uitdrukken. Met zoo wonderbare snelheid door zoo vele bergen te rijden, over zoo vele diepten te zweven of glijden, en dat door middel van twee nevens elkander loopende ijzeren staven! Deze staven zijn elk twaalf voet lang en rusten op posten. Nevens de baan liggen eene menigte

{==23==} {>>pagina-aanduiding<<}
daarvan in gereedheid, om die, welke mogten breken, te vervangen. Het herstellen kan dus in zeer korten tijd geschieden. De schuring der wielen is naauwelijks merkbaar, ofschoon wij nog in wagens reden, welke niet op veren hingen. Wat zal het eenmaal zijn, wanneer men op deze baan ook fraaije Engelsche kalessen gebruikt! De wagens op den spoorweg zijn van gewone rijtuigen slechts onderscheiden door het maaksel der wielen. Dezelve worden namelijk geheel van ijzer vervaardigd, en hebben de randen een weinig omgebogen, zoodat er in het midden eene kleine goot ontstaat, waardoor ze juist op de beide onderliggende staven passen. Dit oversteken der randen houdt den wagen in het spoor. Ik moest mij het meest hierover verwonderen, dat alles zoo eenvoudig is.
Bij onze snelle vaart vonden wij den tijd niet, om nog eenen blik te werpen op de merkwaardige stad, welke wij zoo even verlieten - op St. Etienne; en het is inderdaad jammer, in zekeren zin, dat men zoo spoedig wegijlt. Welk eene menigte van belangrijke fabrijken ligt hier achter ons, hoe vele ijzergieterijen, hoe vele klinkende aanbeelden, hoe vele werkplaatsen van zijdewevers! Hoe vele verwers, smeden en wevers zijn daar op de been - hoe vele raderen en molensteenen in beweging! Een verwonderlijk geraas - overal leven en beweging! Daar wordt het koper geslagen, het hout kunstig gesneden, de zijde geweven, het staal geslepen, geboord, gewonden, gepolijst, het ijzer gesmolten, gegoten, geslagen, op menigvuldige wijze bewerkt - ijzerdraad, zijde, katoen, vlas en tule gesponnen en verarbeid. Dag aan dag, van den op- tot den ondergang der zon, ontstaat hier eene ongemeen groote hoeveelheid voortbrengselen van allerlei aard. Eene merkwaardige stad is dit St. Etienne! Geraas en bedrijvigheid, groote welvaart, huiselijkheid, hebzucht, Christelijke vroomheid, belagchelijke twijfelarij - alles nevens en onder elkander! Hier heerschen strenge zeden bij onmetelijken rijkdom; hier ziet men met minachting neder op alles, wat van het gewone dagelijksche leven afwijkt; hier is de mensch vlijtig, werkzaam, onvermoeid, koelbloedig, ongemeen gierig; voor de hoogere genoegens des gezelligen levens heeft hij geenen smaak, en van eenige kunst, die slechts kunst is en geen onmiddellijk voordeel aanbrengt, naauwelijks eenig begrip, maar speculeert zoo veel te meer op alles, wat op en onder de aarde is. Zonderlinge

{==24==} {>>pagina-aanduiding<<}
plaats! nooit en nergens ter wereld rekent men zoo veel en zoo goed, en weet daarbij minder, dan hier..... Doch de stoomwagen heeft ons reeds verre van den rook en van het gewoel der stad verwijderd, en als men omziet, is St. Etienne niets meer, dan eene dikke wolk van stof en steenkolen-damp.
Naauwelijks heeft men eene mijl afgelegd, dat wil zeggen, naauwelijks eenige minuten gezeten, of men rijdt eensklaps onder een donker gewelf, dat een huiveringwekkend aanzien heeft. Een ieder make zich gereed - wikkelt u in uwe mantels; het gaat thans door eenen berg, welke niet minder dan 4600 voet breed is. Deze berg, door welken men de baan moest leiden, was het eerste beletsel van beduidenis, dat de ondernemers van den spoorweg ontmoetten. Geruimen tijd stonden zij besluiteloos - lang overwogen zij, of men niet door middel van schuinsche banen daarover zou kunnen komen, even als bij den spoorweg van Roanne; eindelijk begreep men, midden door den berg eenen weg te moeten openen, en den berg, als 't ware, te doorboren. Welk een arbeid was dit!
Wil men vasten steen doorboren, zoo heeft men, als slechts eenmaal de rots gebroken is, gewonnen spel. Kent men den graad der hardheid, zoo is te berekenen, hoe veel geld en tijd er wordt vereischt, om het geheele werk te voltooijen. Doch hier, in dezen vochtigen, sedert honderden van jaren doorwoelden en ondermijnden bodem, waar overal de grond wegzakte, was alle berekening, elke raming vruchteloos. Meermalen, wanneer men meende te vorderen, stortte alles in. Hierdoor bevonden de werklieden zich telkens in groot gevaar. Hadden deze menschen niet zoo veel bekwaamheid en volharding aan den dag gelegd - had men niet over die verbazende sommen kunnen beschikken, het reuzenwerk zou nooit tot stand gekomen zijn.
Eindelijk dan kwam men alle zwarigheden te boven. Met de weggegravene aarde werden de gaten en diepten in de nabijheid gevuld. Een vast gewelf loopt thans 4600 voet midden door den berg. Onder dit gewelf en ter zijde, regts en links, ziet men een dozijn openingen, die zoo vele koolmijnen zijn. Thans behoeft men hier slechts op den bodem te slaan, zoo heeft men steenkolen, en wel van de beste soort. Ook te dezen opzigte heeft er eene wezenlijke omwenteling plaats gehad. Vóór weinige jaren nog zou iemand door ge-
{==25==} {>>pagina-aanduiding<<}
heel St. Etienne uitgelagchen zijn geworden, die voorzegd had, dat men eenmaal gelijkgronds in de koolmijnen zoude gaan, en niet meer langs diepe schachten, in een' slingerenden emmer, met eene walmende lamp in de hand, onder gevaar van door den opstijgenden emmer gestooten te worden, in die onderaardsche steden behoeven neder te dalen. Ja, eene koolmijn te bezoeken, was voorheen een moeijelijk werk. Langzaam daalde men dan neder in de vochtige diepte; langzaam ook steeg men weder naar boven. Zorgvuldig moest men de wanden en de opwaarts getrokkene kolen trachten te vermijden. Doch thans keert men zich onder dat gewelf regts of links, en is midden in de mijn. Zoo geraakt dan de tot nu toe in de ingewanden der aarde verborgen steenkool, welke men anders met zoo veel moeite naar boven bragt, regtuit op den spoorweg, die dezelve met ongemeenen spoed naar zuid en noord doet vervoeren. Het is geenszins te berekenen, wat hierdoor aan tijd, menschen, geld, gevaar en arbeid bespaard wordt; te meer nog, daar in deze op den spoorweg uitloopende groeven weder kleine ijzerbanen aangelegd zijn voor de schuifkarren, welke de vrachten tot op den hoofdweg brengen. Op deze wijze kan een last steenkolen in de mijn uitgehouwen, vervoerd, overgeladen, en op de Rhône of Loire gebragt worden - alles in één' dag. Dit geeft eenig begrip van de onmetelijke voordeelen van een'
ijzeren spoorweg. Men bedenke hierbij voorts, dat in de gansche landstreek, door welke de ijzerbaan loopt, alle eigenaars van koolmijnen, zandgroeven, glasblazerijen, quincaillerie-fabrijken, kortom allen, die fabrijk-voortbrengselen ter markt voeren, waarbij de vracht een aanmerkelijk gedeelte van de waarde der goederen uitmaakt, bijzondere ijzerbanen voor zich, hulpspoorwegen aanleggen, welke van hunne fabrijken naar den hoofdweg loopen.
Doch keeren wij terug tot ons gewelf onder den berg. Is men er binnengereden en zit men vóór op den wagen, zoo verzuime men niet, om te zien naar het daglicht. Vooruit heerscht dikke duisternis; doch keert men zich om, zoo heeft men het merkwaardig schouwspel van een verrassend uitwerksel des lichts. Het is, alsof men door het glas van eene tooverlantaarn in de verte een onafzienbaar landschap aanschouwde. In de schitterende, liefelijke zonnestralen liggen, achter de opening des gewelfs, in de verte, fraai verlichte heuvels met zacht-groene boomen, enz. Zoolang de

{==26==} {>>pagina-aanduiding<<}
Tunnel onder den Theems niet gereed is, blijft de doorboorde berg van St. Etienne de schoonste camera obscura van de wereld.
Op eene zoo schilderachtige reis hebben de geringste omstandigheden soms hare eigene bijzondere belangrijkheid; en zoo moet ik dan ook, als naauwkeurig berigtgever, doen opmerken, dat de onvoorzigtige of misschien al te vurige reiziger, wanneer hij zich, bij het rijden onder het donkere gewelf, met iets anders, dan met de uitwerkselen van deze camera obscura, bezig houdt, zich aan gevaar blootstelt. Toen ik de tweede maal door den berg reed, waren alle wagens digt bezet. Het was witte donderdag. Verreweg de meeste reizigers deden vermaakshalve dit togtje. - Eer ik mijn wedervaren vertel, moet ik nog te kennen geven, dat het 4600 voet lange gewelf 4000 voet regtuit loopt. Op deze plaats neemt de spoorweg, die tot hiertoe in dezelfde lijn voortging, plotselijk eene wending; en daar het einde van het gewelf nu nog slechts 600 voet verwijderd is, wordt men eensklaps, geheel onverwacht, in vergelijking der vorige donkerheid, door een' lichtstroom als overgoten; en hierbij kan het iemand, die niet op zijne hoede is, zeer slecht vergaan!
Plotseling dan werd ik uit mijne overdenkingen gewekt door het luid gelach mijner reïsgenooten. Ik keerde mij om, en zag, hoe eene jonge vrouw haar van schaamte gloeijend gelaat in hare handen poogde te verbergen. Zij had zich, naar het scheen, in al te groot vertrouwen op de donkerheid, eenen kus laten ontrooven, en was, bij de onverwachte wending van de baan, verrast geworden. Een zwarte kroeskop zat onbevangen naast haar. Het lagchen duurde intusschen voort, tot dat de wagen buiten het gewelf reed; doch naauwelijks waren wij weder onder het ruime dak des hemels, of de jonge man wees de lagchers te regt met een paar woorden: Mijne Heeren! zeide hij, op de verlegene vrouw wijzende, ik heb de eer, u mijne vrouw voor te stellen. En zoo was het ook; hij had haar den vorigen dag te St. Etienne gehuwd, en reisde nu met haar naar St. Chaumont, eene kleine stad, welke het naast, wanneer men uit het gewelf komt, ter linkerhand ligt.
Wij stegen hier, te St. Chaumont, af, en bezigtigden twee fabrijken, die, elk in hare soort, wonderen van kunstvlijt zijn. In de eene vervaardigt men staafijzer, in de andere

{==27==} {>>pagina-aanduiding<<}
lint. Het ijzer, uit het gebergte aldaar gehaald en gesmolten, is eerst nog een ruwe klomp met scheuren en oneffenheden; het moet, eer men het tot staven kan verarbeiden, nog eens omgesmolten worden. Dit nu geschiedt hier. Dan komt het in dikke brokken onder een' geweldig grooten, zichzelv' bewegenden hamer, en wordt door dezen platgeslagen. Vervolgens geraakt het onder rollen van verschillende dikte, en zoo wordt de ruwe klomp allengs gevormd tot eene lange staaf. Gisteren werd misschien dit ijzer langs den spoorweg herwaarts gevoerd, en morgen welligt is het zelf eene staaf van het spoor op de ijzerbaan. Juist dit maakt deze spoorwegen alhier in bergachtige oorden zoo ongemeen belangrijk, dat alles door, en wederkeerig alles voor dezelve geschiedt - dat ze even zoo vele diensten vorderen, als ze zelve aanbieden. Het is inderdaad opmerkelijk, te zien, hoe de spoorweg en de bodem, waarover dezelve loopt, elkander noodig hebben: de ijzerbaan verhoogt de waarde van den grond, en de grond verschaft kolen, ijzer, vrachtgoederen voor den weg. Zonder de steenkolen van St. Etienne zoude hier geen ijzeren spoorweg zijn, en omgekeerd, zonder den spoorweg leverde St. Etienne niet half zoo veel steenkolen.
Hebben wij het gloeijende ijzerwerk, den springenden vonkenregen en al dat vervaarlijk geraas achter ons, zoo wenden wij ons ter linkerzijde en gaan over eene aardige brug naar beneden. Wij staan voor de lintweverij van richard chambovet en treden binnen. In plaats van de zware hamerslagen bij de ijzerbewerking, hooren wij hier een veel zachter geluid - in plaats van gloeijende ijzeren stangen, bewegen zich duizende aardige kleine spoelen. Wakker en onrustig snellen zij elkander na, dansen en huppelen, en stooten toch nooit tegen elkander. Het schijnt een tooverwerk te zijn - zoo schielijk vliegt het door elkander. En alle deze spoelen snorren, ten einde uit linnen, katoenen of zijden draden lint vervaardigd worde. Breekt toevallig één van de honderdduizend draden, zoo blijven terstond alle de met den afgebrokenen verbondene draden, benevens derzelver spoelen, staan, tot dat eene arbeidster komt en de beide einden weder zamenknoopt. Dan geraken oogenblikkelijk de stilstaande spoelen weder in beweging en snorren dag en nacht voort. Twee of drie vrouwspersonen besturen gemakkelijk het gansche werk, waartoe zonder de machine zeer vele menschenhanden zouden vereischt worden. Ik vroeg eene

{==28==} {>>pagina-aanduiding<<}
derzelven, hoe veel ellen lint de fabrijk in een jaar kon leveren. Het meisje lachte eerst om mijne vraag, doch antwoordde, na eenig bedenken: Waarlijk, Mijn Heer! hoe veel ellen lint wij in een jaar maken, weet ik niet; het moet, zegt men, zoo veel zijn, dat men er vier maal van hier mede naar Rome, en even zoo veel maal terug zou kunnen komen. Dit zeggende, knoopte zij een' afgebroken draad aan, en tot mijne verbazing zag ik aan het eene einde van een stuk lint den ijzeren spoorweg, en aan het andere de St. Pieters-kerk te Rome.
Zoo is het langs den geheelen weg - overal nieuwe wonderen! Van St. Chaumont komt men te Rive-de-Giers, en hier rijdt men, voor eene korte poos, tusschen de Rhône en Loire langs het beroemde kanaal, dat, ook een wonder in zijne soort, ééns zoo veel opzien in Frankrijk baarde. Maar, wat heeft het nu weinig te beduiden! hoe klein, hoe nietig is het door den ijzeren spoorweg geworden! Zoo moet het eene steeds voor het andere onderdoen. Wat langs dit ééns zoo geprezen kanaal, zelfs in het beste jaargetijde, vervoerd wordt in veertien dagen, kan langs de ijzerbaan, in elk saizoen, in één uur ter bestemde plaatse komen. In den winter is het kanaal toegevroren; in den zomer ligt het droog - het gansche jaar door heeft men gemis van water te vreezen, en aan uitdiepen is geen einde. De handel maakt er geen gebruik meer van. Het gaat dus met kanalen ook al, gelijk met alles, wat eenmaal groot en magtig was op aarde - het heeft zijnen tijd gehad. Lang was het kanaal van Rive-de-Giers als een onbeperkt gebieder, die het omliggende land onder zijne magt had; alle goederen moesten langs hetzelve vervoerd worden, alle steenkolen, al het ijzer, de zware voortbrengselen van allerlei soort; en de voordeelen van dien vervoer waren ongemeen groot. Thans ziet de spoorweg, als 't ware, spottend op het kanaal neder, en zwaait nu den handelsschepter.
Nadat de spoorweg een' trotschen blik op het kanaal heeft geworpen, loopt dezelve naar Givors. Givors is eene haven aan de Rhône, en van daar gaan de goederen van St. Etienne naar het zuiden. Hier nu behoeven de steenkolen slechts in een schip geladen te worden, om de Rhône af te glijden - dien heerlijken stroom, welke naar de zee af als 't ware heendanst, waarin hij dartelend verdwijnt. Eene baal goederen of eenen last steenkolen op den spoorweg van St. Etienne te brengen, aan den stroom te vertrouwen en onmiddel-
{==29==} {>>pagina-aanduiding<<}
lijk over zee te verzenden - dit is gevolgelijk één werk. Alwat, gelijk wij, - ik meen nu niet koopwaren, maar reizigers - naar Lyon wilde, moest anders de Rhône oproeijen; thans bevrijdt de ijzerbaan ons van deze moeite. Men rijdt langs den oever tegen stroom op, en men weet naauwelijks, of de Rhône sneller benedenwaarts, dan of de stoomwagen sneller opwaarts loopt. De oude pascal zoude zich niet weinig verwonderen, als hij dit zag; en ik wilde wel eens weten, of hij zijne bekende fraaije bepaling van den vloed op de Rhône of op den spoorweg zou toepassen: De stroomen, zegt hij, zijn wandelende wegen. Welligt zeide hij thans: De ijzerbanen zijn wegen, die in galop loopen.
Men rijdt tamelijk lang, dat wil zeggen, een paar minuten, langs de Rhône; men ziet den heerlijken oever met deszelfs witte huizen en overoude boomen, ziet de aangenaamste buitenplaatsen, welker spiegelbeeld in het water zachtkens zich beweegt, voorbijglijden; men begroet vlugtig de grot, waarin jean jacques rousseau bij het ruischen van dezen stroom, wiens golven nog dezelfde zijn als toen, doch waarbij geen jean jacques meer insluimert, een' zoo heerlijken nacht doorbragt; en nu is men in la Mulatrière, en de ijzerbaan springt gemakkelijk over de Saône. Eene fraaije brug, te dien einde hier gebouwd, brengt jaarlijks tachtigduizend francs aan tol op. Thans zijn wij in Lyon, en kunnen ons beroemen, de schoonste reis gedaan te hebben, die men tot heden op het vasteland doen kan. In korteren tijd, dan men volstrekt noodig heeft, om te paard twee Fransche mijlen af te leggen, hebben wij vijftien mijlen afgelegd, en dat in een bergachtig land, vol diepten, holen en beken. Over alle deze beletselen zijn wij heengevlogen. Hier is een berg doorboord, daar een heuvel weggegraven; hier eene vreeselijke diepte gevuld, daar over eene andere eene lange en hechte brug geslagen. Op den ganschen weg, regts en links, ontwaart men liefelijke of stout verhevene landschappen; overal, waarheen men ziet, verwonderlijke werkzaamheid - vuur, ijzer, geraas, veelkleurige zijde, liefelijk groen enz., en dat alles vliegt men zoo zacht, zoo zonder eenig gevaar voorbij, of het moest dat zijn, waarvan wij straks een proefje gaven!



{==30==} {>>pagina-aanduiding<<}

Mislukte proeve van een' psychischen barometer.

Een Barometer is een nuttig huismeubel. Ik herinner mij nog klaar, hoe mijn grootvader zaliger in zijn' gebloemden slaaprok altijd 's morgens het wijzertje naar de kwik regelde, en dan zijn hoofd schudde of in de handen wreef, al naar dat zijn stomme weerwijzer hem goed of slecht weêr voorspelde. De man hechtte daaraan zoo sterk, dat, al was het ook het heerlijkste weêr van de wereld, hij niet velen konde, dat men dit zeide, als zijn weerglas daarmede in tegenspraak was. Hij zeide dan doorgaans: ‘Dat schijnt zoo, jongetje; laat u toch niet door den uiterlijken schijn bedriegen;’ en ik hield veel te veel van den braven, ouden man, om hem van zijn ongelijk te overtuigen, als het naderhand bleek, dat hij zich bedrogen had.
Even veranderlijk, neen, nog veel veranderlijker dan het weêr, is de mensch. Dikwijls heb ik dit aan mijzelven bespeurd. Het kleinste voorval kan mij soms uit mijne vrolijke stemming brengen. Als mijne versch gestopte pijp bij het hieltje afbreekt; als ik onder het studeren telkens het verkeerde deel van mijne Dictionnaires in de hand krijg; als midden in eene mooije passage de kwint van mijne viool tegen mijne vingers springt, - dat alles kan soms eene aanmerkelijke verandering in mijne luim te weeg brengen, en het lukt mij niet altoos, mijne gemoedsstemming door de gulden les van horatius, non sibi submittere res, sed se submittere rebus, (*) weder in de regte plooi te brengen. Zoo gebeurt het mij niet zelden, dat mijn gemoedsbarometer, van mooi weêr tot orkaan, op één' dag al de tusschenwijzingen doorloopt, waaruit ik dan besluit, dat ik inwendig nog veranderlijker ben dan het weêr daar buiten.

Mooi weêr.

Of de maan bewoond is of niet, daarover zijn de geleerden het oneens. Dit is zeker, dat, als zij op een' schoonen avond mij met haar' zilverschijn zoo vriendelijk toelonkt, ik dikwijls vleugelen gewenscht heb, om naar haar toe te vliegen. Maar mijn wijfje met onze kleine pullen, alle goede menschen en mijne viool moesten meê. Anders stel ik de reis

{==31==} {>>pagina-aanduiding<<}
nog liever wat uit. Duizendmaal heb ik mijzelv' al wel afgevraagd: vanwaar toch dat zonderlinge gevoel, die zachte weemoed, dat nameloos verlangen, dat onuitsprekelijk genieten? Doch altoos bleef ik mij het antwoord schuldig. Vóór eenigen tijd meende ik er den sleutel van gevonden te hebben. Een van mijn jongens had een mees gevangen en liet mij zijne vangst zien. Het arme beest trippelde, fladderde, tjilpte, dat het mij door de ziel ging. Op eens was het mij, als voer een electrieke schok door mijne leden. Mij dacht ik voelde eenige gelijkenis in den toestand van het dier en den mijnen. Even als dat dier zijne gevangenis, kwam mij de wereld dikwijls zoo eng, zoo bekrompen, zoo kooiachtig voor. Het was mij dan, als gevoelde ik, dat er nog eene andere wereld was, oneindig zoo in tijd als ruimte, even oneindig in de edelste genietingen; en mij daarin onstoffelijk en vrij te bewegen, als een vogel in de lucht, dat kwam mij altoos zoo regt schoon, zoo aanlokkelijk voor, en de voorsmaak van dien gelukstaat, dit, ik gevoelde het met geheel mijne ziel, was de bron, waaruit die stille weemoed, dat rustelooze en nimmer voldane verlangen, die onuitsprekelijke gewaarwordingen, zoo rijk in het zaligst genot, zoo mildelijk voortvloeiden. En als nu de maan boven zilveren wolkjes daar zoo zachtkens langs het azuren gewelf des hemels dreef, was het mij, alsof ze mij toeriep: Werp de aardsche boeijen af, en drijf op de onvermoeide wieken der gedachte opwaarts, om u in eene zee van licht en waarheid te baden!
Is het nu nog vreemd, dat ik wel eens gewenscht heb naar de maan te vliegen, die mij zoo vriendelijk toespreekt?
Menigeen zal dat al heel sentimenteel vinden. Ja, ik vind dat zelf ook wel eens. Maar sentimenteel of niet, nooit ben ik gelukkiger, dan in die gemoedsstemming. Moeite, zorgen en kommer zijn dan vergeten; diepverholen zielsbezwaren weggeruimd; de storm der driften is bedaard; eene liefelijke hoop ontsluit mij eene toekomst, schoon als het dagende morgenrood, en mijne ziel is zoo vol liefde, dat ik zou wenschen een briareus (*) te zijn, om de geheele wereld aan mijn hart te drukken, ofschoon mijne vrouw dat misschien niet heel aardig zou vinden.
Als het toeval u ooit in mijne woning brengt, waarde Lezer, en gij ziet mij, na een zuur dagwerk, met de zelfvol-
{==32==} {>>pagina-aanduiding<<}
doening op het gelaat, voor den knappenden haard zitten, in het vuur de laatste lichtende stipjes van het bijna uitgebrande hout naoogende, met een' arm om mijn wijfje geslagen met haar' zuigeling aan de borst, dan moogt gij gerust gelooven, dat mijn gemoedsbarometer op mooi weêr staat.


Bestendig. Goed weêr.

's Morgens stap ik fiksch het bed uit, kijk naar buiten, wrijf, al is het juist niet koud, de handen, loop een paar maal op een' kippedraf het huis door, en ga daarna bij mijne vrouw, die altijd vroeg ter bane is, onder eene stichtelijke lectuur ontbijten.
Een ezel is in vele opzigten al een zeer benijdenswaardig dier. Dat kalme, dat bedaarde, dat geduldige - waarlijk men moet over zijne eigene gelijkmatigheid al bijzonder tevreden zijn, om daarnaar niet soms te wenschen. Men behoeft daarom niet, op een' hartstogtelijken toon, uit te roepen: Och of ik een ezel ware! maar ik reken toch den man gelukkig, die onder de slagen van het lot zoo gelaten blijft als vriend langoor onder den knuppel van zijnen drijver. Socrates moet het daarin al vrij ver gebragt hebben. Zijne vrouw, gelijk bekend is, overlaadde hem eens met scheldwoorden; en toen hij, om den storm te ontwijken, de deur uitging, stortte zij een kan water op zijn hoofd uit. Een ander had zich daarover zeker eens regt boos gemaakt. Hij niet. Hij zeide alleen, dat hij wel gedacht had, dat op zulke hevige donderslagen een slagregen volgen zou: iets, dat ik, in aanmerking genomen het onmetelijk onderscheid, dat er tusschen mij en socrates bestaat, al vrij gelijkstel met de gelatenheid, waarmede ik onlangs, toen mijn boterham met den boterkant op het kleed viel, er de haartjes voorzigtig één voor één afpluisde. De barometer stond toen op goed weêr.
Een goede, kernachtige zedelijke lectuur in den morgen heeft een' onbegrijpelijken invloed op den geheelen dag. Het geeft aan onze gedachten den deftigen, gelijkmatigen gang van een trekschuit, aan onze driften den sukkeldraf van het jaagpaard, waardoor de lijn voor breken bewaard wordt, en wij dus zonder stoornis naar onze bestemming worden gevoerd. Voltaire, daar ik anders juist niet hoog meê loop, zegt ergens niet onaardig, dat de driften de winden zijn, die de zeilen van het vaartuig doen zwellen. Zij kun-
{==33==} {>>pagina-aanduiding<<}
nen het, zegt hij, somwijlen doen schipbreuk lijden, maar zonder dezelve werd het niet voortgestuwd. Voor die schipbreuk nu moet ons de vestiging onzer gedachten in het morgenuur bewaren, en zij zal zulks, zoo wij slechts het oog onzer ziel rigten op waardige voorbeelden; allermeest, zoo wij het, met inspanning van geheel ons denkvermogen, vestigen op het eenige waarachtige toonbeeld van alle volmaaktheid, dat van eeuwigheid tot eeuwigheid onveranderd in de oneindige ruimte, onmetelijk en oneindig als die ruimte zelve, zetelt. - Zoo wij den indruk van hetgeen ons oog, door de Godsdienst gelouterd, daar aanschouwt, in ons gemoed levendig houden, zal in onze handelingen, hoe flaauw dan ook, als 't ware een afdruksel zigtbaar zijn van 't geen wij daar zagen, en de dag onzes levens, zóó begonnen, zal in bestendigheid den schoonsten lentedag evenaren.


Veranderlijk.

Mijn kleine mops is een allerliefst aanhalig diertje, en ik heb er mijn' schik in, hem met zijn roode halsbandje met rammelende belletjes door de kamer te zien trippelen, om zich daarna met eene streelende zelfvoldoening, alsof hij wonder wat uitgevoerd had, met uitgestrekte pooten in eene deftige bedaardheid op het tapijt neder te vlijen. Die kalme stemming is echter doorgaans bij het dier van korten duur. Een hard schellen, een miaauwende kat, een onbeduidend geritsel in huis kan het dier in zulk een' verbazenden gloed van ijver doen ontvlammen, dat vaak alle poging, om het tot bedaren te brengen, vruchteloos is. Die hevige aanval wordt dan gewoonlijk met een allengs afnemend knorren besloten, tot dat eindelijk de oude welbehagelijke houding weder wordt aangenomen.
Waarde Lezer, ik gevoel de behoefte, u mijn hart uit te storten, en u met een droevig helaas! te verzekeren, dat ik in dit opzigt veel van mijn' mops heb. Er zijn in het dagelijksch leven duizend kleinigheden, die vaak zoo wonderlijk zamenloopen, alsof er iemand achter het scherm zat, die ze ons toezond, om ons gemelijk te maken. Onlangs nog moest ik aan een hoog personaadje een' brief schrijven, 't geen mij, den Hemel zij dank, zelden overkomt. Ik begin op een kladje, en pijnig mij af, om den man mijn verzoek op eene behoorlijke wijze, zonder grootspraak of laagheid en toch eenigzins

{==34==} {>>pagina-aanduiding<<}
vleijend, voor te stellen. Waarlijk een zure arbeid! Aan ieder haar hangt mij een bange druppel zweet. Onverhoopt gaat het goed. Victoria! denk ik, ik ben klaar. Toen een pen keurig vermaakt, een velletje velijn genomen, vlug geschreven, om het vermoeden te ontgaan van er lang op gedacht te hebben, en onderteekend. Daar geeft plotseling mijne vrouw een' gil. Ik ontstel hevig. Een spin! een spin! - O, anders niet? - Ach, waarde Lezer, mijne pen was op het schrift gevallen, en een lange, leelijke, afgrijselijke klad.... Genoeg. Ik denk, 't is niets. Met de uiterste bedaardheid een ander vel genomen en overgeschreven. Nieuwe ramp! Reeds bij den tweeden regel sla ik een paar woorden over. Andermaal begonnen, terwijl ik mijzelv' al voorpreek: bedaard, bedaard gebleven. Den Hemel zij dank, het loopt ten einde toe goed af. Nu nog gelakt. In mijne verbeelding zie ik het onnavolgbaar gesneden steenen wapen van mijn' grootvader reeds voorbeeldeloos afgedrukt. De eerste maal gaat het lak te vroeg uit. Bij de tweede proef, ai! daar valt mij een brandende druppel op mijn' vinger, twee drie druppels op mijn' brief. Schier wanhopig laat ik mij in mijn' stoel achterover vallen.
Om uit mijne knorrige stemming te geraken, zoek ik mijne viool op. De a-snaar is stuk. Ik wil de meid uitzenden, om er een te halen. Die is bezig aan de wasch. Klimmend misnoegen. Eindelijk neem ik mijne toevlugt tot seneca de Ira. Al dadelijk treft mij zijne beschrijving van den toornige: die vlammende, vonkelende oogen, die bloedroode kleur over het geheele gelaat, die bevende lippen, dat zamendrukken der tanden, dat te berge rijzen der haren, die gedrongen en hijgende adem. Genoeg, genoeg, denk ik; de Hemel beware mij, dat het zoover zou komen! Ik neem mijn' hoed, ga de deur uit, en kom opgeruimd weêr te huis.
De apothekers schrijven op hunne rekeningen: iteretur. Om u getrouw het overige gedeelte van den dag op te biechten, waarde Lezer, moet ik zuchtend zeggen: iteretur, iteretur, iteretur!


Veel regen en wind.


Niet altijd plast uit zwang're wolken 
Op 't glibb'rig land de regen neêr. 
Niet duurzaam roert de wind de kolken 
Van 't hevig opgeruide meer. 

{==35==} {>>pagina-aanduiding<<}

Niet dag aan dag zendt 't barre Noorden 
Den storm, die 't eikenwoud ontkleedt, 
En 't spelend beekje aan zijne boorden 
Met broze en kille kluisters smeedt. 


Regt zoo, vader horatius of Pseudo-horatius! maar was het ook zoo niet, wie zou het dan niet wel eens te benaauwd krijgen?
Ik heb een' schromelijken hekel aan zoogenaamde familiaire soupé's. Spreekt men weinig, dan is het: hij heeft zitten kijken als een sops. Spreekt men veel, men heeft zich van het discours geëmpareerd. Denkt men bij zijn spel, men speelt geïnteresseerd. Speelt men gedachteloos, men verliest het respect uit het oog. Eet men smakelijk, men kent zijn wereld niet. Eet men weinig, men is zoo kieskeurig. Is men galant, dan kijkt vrouwlief zuur. Is men afgemeten, dan is men stijf. 't Is volmaakt de oude man met zijn' ezel bij lafontaine (*). Ik heb het dan ook al zoo ver gebragt, dat ik mij aan al dat bedillen niet stoor, en, als ik dien nergens anders vinden kan, mijn' troost aan tafel in mijne flesch zoek. Had ik nu maar een goede maag; maar, helaas! ik moet dien lavenden troost van het liefelijke druivensap bitter bezuren, en des anderen daags staat mijn barometer op veel regen en wind.
Loom, met roode oogen en bleeke kaken, stap ik gemelijk een uur te laat uit de veren. Had ik toch maar met mijn lieve wijfje bij een knappend vuur ons eenvoudig avondbrood genomen! zucht ik, terwijl ik mijn beslagen tong in den spiegel bekijk. - Hadt gij dat niet kunnen doen, ezel, die gij zijt! is het onbeschofte antwoord van mijn weder. Ik. - Ja, maar men kan zich toch niet van de wereld afzonderen. - Waarom niet van die wereld? - Daarop raak

{==36==} {>>pagina-aanduiding<<}
ik aan het malen, aan het knorren op mijzelven. Ach, waarde Lezer, 't is beter met de geheele wereld dan met zichzelv' overhoop te liggen!
Bij heel slecht weder, dat blijft aanhouden, zegt men, dat de kippen niet schuilen, maar zich gemoedelijk laten nat regenen. Eveneens laat ik dan de veren hangen, en niets, zelfs mijne viool kan mij niet opbeuren.
Mijn eenige troost is dan:

Niet altijd vloeit van meidenlippen 
Een vriendelijke boodschap neêr. 
Niet duurzaam stoot men op de klippen 
Van 't: Neem het zoo voor lief, Mijnheer! 
Niet dag aan dag zendt 't vat der druiven 
Een' plas, die 't sap der maag verzuurt, 
Die 't bloed ons naar het hoofd doet stuiven 
En 't hart voor elk genot ommuurt. 


Ja, en dat is wel gelukkig.


Orkaan.

Rampzalige toestand van een' eerstbeginnend' Schrijver! De hevigste storm op zee is een liefelijk lentekoeltje, in vergelijking van de tallooze rukwinden, die uit alle streken van het kompas met onweêrstaanbaar geweld op 's mans gemoed losstormen. Hoop en vrees wisselen elkander gestaâg af met de snelheid van den bliksem. Eigenliefde, eer- en roemzucht breken woedend als uit Aeool's kluizen los, en vallen met toomelooze vaart van alle zijden op de havelooze kiel aan, die het onderstond op den klipvollen en onmetelijken letteroceaan den gevaarvollen togt te wagen. Nijd en censuur dagen loeijend en gierend uit zee op, als wilden zij den roekeloozen bootsman met geweld, zelfs ten koste van een schipbreuk, naar de haven terugslingeren. Vergeefs! Die eenmaal de veilige reede verliet, hope op geen' terugtogt meer. Zijn leven lang zal hij op de onstuimige baren dobberen.
Was men nu terstond een statige zesennegentiger, die door zijn stevig maaksel de stormen trotseert, en met zijne dreigende geschutpoorten zijne vijanden tot zwijgen brengt, ja dan was het ligt te ondernemen. Maar neen; op een broze visschershulk moet men den eersten togt wagen, en, van

{==37==} {>>pagina-aanduiding<<}
tallooze klippen omringd, op de genade van stormen en vijanden daar heen drijven.
Als ik dat alles bedenk, waarde Heer Redacteur, dan breekt mij van alle kanten het angstzweet uit, en met een smartvol gevoel jammer ik: Ach mij dwaas! roekeloos en vermetel heb ik mij in dien maalstroom van gevaren gestort. Red gij mij daaruit, bid ik u, en, zoo u mijn nederig hulkje voor de reis te ligt gebouwd voorkomt, verbrand dan mijn geschrijf, al moest dan ook bij het uitkomen der volgende Letteroefening mijn barometer op orkaan staan. Of zendt gij mij in het ruime sop, vergun mij dan althans mij schuil te houden onder het gebruikelijke teeken van de onbekende in de vergelijking; dan blijft mij nog altijd de terugtogt naar de veilige haven ontsloten. (*)
X.






Nieuwere bijzonderheden, wegens Moskou.

In Moskou is alles niet zoo duur, als te Petersburg; doch men zou in de Russische herbergen alhier te vergeefs behoorlijke bediening, zindelijkheid en welingerigte kamers verwachten. De herbergier is niet gewoon, vreemdelingen zoo te ontvangen, als in andere landen. En hiervoor bestaat ook eene zeer natuurlijke reden. De reizende Rus heeft slechts een paar kamers noodig - bedden, wijn, thee, koffij, vleesch, wildbraad, gevogelte, enz. gelijk ook eenen kok en andere bedienden, brengt hij zelf mede. De herbergier verdient dus aan hem niet veel meer, dan de kamerhuur, die echter hoog genoeg is.
Men begrijpt ligt, dat het nieuwe Moskou beter en regelmatiger, dan het oude, gebouwd werd; evenwel vindt men hier nog oude, naauwe, kromme, donkere, morsige straten, aan welke men de sporen van den verschrikkelijken brand van 1812 bemerkt. De puinhoopen van tachtig of honderd huizen zijn nog zoo vele herinneringen van den verderfelijken veldtogt en van de gruwelen der Franschen.

{==38==} {>>pagina-aanduiding<<}

Het Kremlin, benevens het Keizerlijk paleis, het tuighuis, de wapenkamer, en vele bijzondere huizen, winkels en bergplaatsen van koopmansgoederen, is met een' zeer hoogen muur omgeven, waarop vele oude en sterke torentjes zijn, die met groene, gladde dakpannen statig prijken. Buiten dezen muur, aan den eenen kant, waar vroeger eene ondiepe gracht lag, uit welke stinkende dampen opstegen, is thans een Engelsche aanleg gemaakt, om tot eene aangename wandelplaats te dienen. Andere partijen, onder den naam van boulevards bekend, strekken zich tusschen de oude en nieuwe stad uit. Ook zijn hier en daar in de stad groote en aangename tuinen, die altijd voor ieder openstaan. Fraaije fonteinen werden bij de Nikolaï-poort, bij de Iverische, en voor den grooten Peters-schouwburg aangelegd. Het nieuwe houten straatplaveisel, dat in Petersburg het rijden door de schoone straat van Newsky en elders zoo gemakkelijk maakt, wordt ook hier reeds ingevoerd.
Koffijhuizen, zoo als in andere landen, en huizen, waar men niet alleen om te eten en te drinken, maar om de gezellige verkeering gaat, ontbreken hier, even als in Petersburg, geheelenal. Suikerbakkerswinkels, in welke men alle soorten van fijn gebak, thee, koffij, chocolade, ijs, wijn en andere dranken vindt, gelijk ook de Duitsche, Russische en Fransche nieuwspapieren, vervangen eenigermate de plaats daarvan; doch zelden ziet men er talrijk gezelschap. Ook heerscht hier geene levendige vrolijkheid en vertrouwelijke mededeeling van gedachten, maar doorgaans een geheimzinnig, somber en wantrouwend stilzwijgen. In Duitschland vindt men gezellige, mededeelende vreugde, in Frankrijk uitgelatene vrolijkheid, en in Italië snapachtige blijmoedigheid; doch hier staat veelal koele ernst op het gelaat der jeugdige schoonen geteekend, en zachte weemoed zweeft op het strakke gelaat des jongelings.
Een groot ongemak voor Moskou is het gemis van bronnen en van frisch, goed drinkwater; hetgeen evenwel door waterleidingen te verhelpen ware, alzoo slechts eenige mijlen van de stad zuiver en gezond bronwater wordt gevonden. Den gemeenen Rus schijnt het echter vrij onverschillig te zijn, of het water uit eenen put of uit eene bron, uit eene rivier of beek genomen wordt.
Die Rusland en de Russen wil leeren kennen, moet het Russische volk in Moskou, niet in Petersburg, waarnemen. Hier leeft de rijke Adel benevens de menigte van deszelfs

{==39==} {>>pagina-aanduiding<<}
onderhoorigen - hier is de zetel van den eigenlijk Russischen handel, van fabrijken, manufacturen enz. Het aantal der alhier levende vreemdelingen heeft, in verhouding tot de Russen, zeer weinig te beduiden, en zal, Duitschers, Franschen, Engelschen en Italianen te zamen gerekend, naauwelijks vijfduizend bedragen, daar men wel vijftigduizend van dezelven in Petersburg mag stellen.
De gastvrijheid is hier nog grooter, dan in Petersburg, en dezelfde, als in het overige Rusland. Maar ook in geen land heeft men daaraan zoo zeer behoefte, dewijl herbergen en plaatsen van uitspanning of vermaak nog op den benedensten trap staan, en men slechts zelden in zoodanige toefplaats eene welaangeregte tafel zal vinden. Doch gezellige familiekringen zijn, zoo in Moskou als in Petersburg, zeer menigvuldig en ook onontbeerlijk, daar men het grootste gedeelte van het jaar, wanneer het gure weder het uitgaan en genot in de vrije natuur verbiedt, in huis moet doorbrengen, en er, uitgenomen den schouwburg, des winters geene openbare plaatsen van vermaak zijn. Men treft daarom des middags en des avonds in elk huis gasten aan, die zich in het Russisch of Fransch, zelden in het Duitsch, met elkander onderhouden. In Rusland heerscht niet het begrip, dat de gast aan den gastheer dank schuldig is; meermalen dankt de laatste den eersten voor zijne moeite, dat hij bij hem gekomen is, en voor de opoffering van zijnen tijd. In vele Russische huizen is het eene ingevoerde gewoonte, één' of twee dagen in de week te bepalen, op welke men vrienden en bekenden des middags ontvangt. Deze worden eens voor altijd ten eten genoodigd, en dan behoeft naderhand nooit weder eene uitnoodiging te geschieden. In de vasten, niettegenstaande geboren Russen dezelve zeer streng houden, wordt in zoodanige huizen gewoonlijk ook vleesch opgedischt, dewijl er onder de gasten andere personen kunnen zijn. Welke eene tegemoetkoming en vriendelijke verdraagzaamheid! - Voor den inlander, die geene eigene huishouding heeft, gelijk ook voor den eenigzins beschaafden vreemdeling, die nergens zoo gemakkelijk, als in Rusland, belangrijke kennis kan maken, blijft dus zelden een dag over, waarop
hij in eene herberg moet eten; en juist hierom eet men in dezelven, te Moskou en te Petersburg, zoo slecht en treft er zoo weinig gezelschap aan, dewijl de gastvrijheid in bijzondere huizen zoo groot en zoo algemeen is. In deze gezellige kringen vindt men evenwel niet altijd die ongedwongene vrolijkheid, welke in zuidelijker

{==40==} {>>pagina-aanduiding<<}
landen van Europa het genoegen der gezelligheid zoo zeer verhoogt; de Rus is ook hier, gelijk in alle betrekkingen des levens, ernsthaftig, dikwijls koel, wantrouwend en niet open van aard. Daarentegen heeft hij weder andere zeer goede eigenschappen: hij is vatbaar voor beschaving, leerzaam, onbekrompen, goedhartig; hij toont edelmoedigheid, zelfs met opoffering, weldadigheid tot kwistens toe, onbaatzuchtige, verhevene vaderlandsliefde; hij ondersteunt gaarne kunsten en wetenschappen, en schat talenten, kunde en geleerdheid.
Merkwaardig is in Moskou het plaveisel der straten, bestaande uit steenen van verschillende soorten en kleuren, als bazalt, steenkoralen, enz.
De lengte van deze groote stad is van het zuidoosten naar het noordwesten 1¾ Duitsche mijl, en de omtrek bijna 5½ mijlen. Sedert den zwaren brand van 1812 tot nu toe is hier veel drokte in het bouwen. Meermalen ziet men een groot gebouw, waarvan in Mei de grondslag werd gelegd, in den herfst reeds onder dak. Het luchtgestel maakt dezen spoed noodzakelijk. De meeste huizen zijn van steen. Vóór den brand stonden er 9212, waarvan de vlammen 5406 verteerden. Sedert dien tijd tot nu toe zijn er 8640 nieuwe gebouwd; zoodat het geheele aantal thans over de 12,400 bedraagt. Kerken zijn er 270, waarvan sommigen koepels met vier of vijf torentjes hebben. Rekent men hierbij 21 kloosters, 55 hospitalen en nog eene menigte gebouwen van de kroon, zoo zal men eenigermate zich kunnen verbeelden, hoedanigen indruk het gezigt der stad op eenen afstand moet maken, wanneer het oog bij zonneschijn de ontelbare torens en torentjes, koepels en kruisen aanschouwt. Moskou heeft binnen de stad 1000 tuinen, 188 oranjeriën en trekkassen, 305 vijvers en waterkommen, 8412 koopmanswinkels, 478 herbergen, 28 wijnhuizen, 316 groentewinkels, 150 kroegen, 140 bakkerijen, 195 moestuinen, 56 openbare baden, 5173 lantaarnen, 4091 bijzondere en 56 openbare fonteinen; - 16 groote en breede hoofdstraten loopen uit het midden der stad naar de poorten. De stad is verdeeld in twintig wijken, waarin men 158 grootere en 610 dwars- of kleinere straten telt. Behalve den gedurigen aanbouw in onderscheidene gedeelten der stad, is er thans in de nabijheid van het Kremlin eene geheel nieuwe wijk ontstaan.
De bevolking beloopt thans, in den herfst, 247,000 zie-
{==41==} {>>pagina-aanduiding<<}
len; maar in den winter, als de Adel met eene menigte van bedienden, en vele kooplieden en kramers, die des zomers in andere steden van het Rijk rondreizen, teruggekeerd zijn, klimt het aantal tot 500,000 en meer personen.







Vergelijking der magt van Portugal en Nederland in 1648.

(Uit de Redevoering van den Portugeschen Jezuit vieyra in eene Kabinetsvergadering van Keizer jan IV, over de vraag, of men Brazilië af zou staan. Bij southey, Hist. of Brazil, Vol. II. p. 225.)

‘Wij (de Portugezen) kunnen misschien nog ééne uitrusting ter zee doen; Holland vele. De Westindische Compagnie moge arm zijn; de Oostindische is rijk, en zal ons alles, wat wij in Indië nog hebben, ontnemen. Kastilië maakt een' onteerenden vrede met Holland, liever dan dat land en Frankrijk te gelijk tot vijand te hebben. Frankrijk lijdt liever van Holland verongelijkingen, dan zich bloot te stellen, om tevens met hetzelve en Spanje in oorlog te komen; en wij, die nooit onze krachten berekenen, wij zouden oorlog met hen voeren! Zonder twijfel zouden Spanje en Holland, wanneer zij vereenigd waren, de wereld veroveren; en wij denken die beide tegenstand te kunnen bieden! Waar zijn onze soldaten? Bij elke verontrustende tijding moet men de studenten van de Hoogescholen, handwerkslieden uit hunne winkels, boeren van den ploeg nemen. Waar is ons geld? In dit jaar alleen zijn zestig schepen (door de Hollanders) genomen. Acht jaren zijn er verloopen, sedert wij ons van Spanje bevrijd hebben, en nog zijn de grenzen niet bevestigd, nog is Lissabon niet in staat van verdediging - bij gebrek aan middelen. Vergelijk hiermede 's vijands hulpbronnen! In Holland heeft men veertienduizend schepen; in Portugal geen honderdvijftig. In Oostindië hebben de Hollanders meer dan honderd oorlogsschepen tusschen de 24 en 50 stukken; wij geen één. In Brazilië hebben zij zestig schepen, waaronder vele groote; wij zeven, zoo wij ze nog hebben. Zij zijn van de Spaansche magt ontslagen, die nog geheel
tegen ons gerigt is. Zij hebben in Europa geen' vijand; wij geenen vriend. Zij hebben meer

{==42==} {>>pagina-aanduiding<<}
dan tweemaal honderdduizend zeelieden; wij vierduizend. Zij hebben overvloe aan krijgsbehoeften; wij niets, behalve 't geen wij van hen koopen. Zij hebben uitmuntende Ingenieurs, beste Officieren, uitstekende soldaten; wij wel goede soldaten in Brazilië, maar geene bevelhebbers. In 't kort: de Hollanders hebben hunne vlijt, hunne nijverheid, hunne zucht naar voordeel, hunne eendragt, hunne liefde voor 't algemeen welzijn; wij, onze tweedragt, onzen nijd, onze verwaandheid, onze nalatigheid, en ons eeuwig uitsluitend eigenbelang.’
Vieyra was in Holland geweest. Zijn raad, Pernambuco, in Brazilië, te verkoopen, en dan ook alles in Indië te behouden, zou waarschijnlijk voor Portugal nuttig geweest zijn. Thans won dit Rijk het eerstgenoemde land, maar verloor daarvoor Ceylon, Coromandel en geheel Malabaar.





Herinnering.


Toen eens ons zwevend schip, op 't schuimend nat gedragen, 
Werd tegen wind en stroom gevoerd naar 't vreemd gebied, 
Was 't of de ranke kiel haar zwijgend leed ging klagen 
Aan 't wijkend eiland in het nevelgraauw verschiet: 
Zoo grijpt de bitt're rouw in 't afgefolterd harte, 
Als 't uur van scheiden slaat, het uur der wrange smarte; 
Zoo keert de ziel, waar zij zich ook bevind', 
Terug naar hen, nog innig diep bemind. 
 
Wanneer bij 't vriendenmaal de beker wordt geheven, 
En menig zoet gesprek naar vroeger tijd ons voert; 
Wanneer een stille traan den glimlach heeft verdreven, 
En zachte weemoed heerscht bij scherts en gulle boert; 
Wanneer elk schoon verbond, bij jeugd en kracht gesloten, 
Ons weêr beseffen doet, wat eenmaal is genoten, - 
O, zalig dan de dronk, gewijd aan d' ed'len vrind, 
Door 't gloeijend hart nog innig diep bemind! 
 
Wanneer we in 't vreemd gewest een' schoonen berg ontmoeten, 
Een eiland of een dal, waar ziel en oog geniet; 
Wanneer we een heerlijk land met dankb're vreugd' begroeten, 
Waar alles bloeit en tiert, alleen de liefde niet, - 
O, dan gevoelt het hart, wat heil ons waar' gegeven, 
In dat gezegend land in kalm genot te leven, 
Maar slechts met hen, zoo warm bemind, 
In wie ons hart zich wedervindt! 

{==43==} {>>pagina-aanduiding<<}

Gelijk de wand'laar naar de duistere oosterkimmen 
Terugziet, als de zon reeds flaauwer stralen schiet, 
En als de schem'ring komt, met nachtelijke schimmen, 
Den laatsten gloed met stille vreugde in 't hart geniet, 
Zoo wordt een kalm genot den sterv'ling aangeboden, 
Wanneer een dag der vreugd', de laatste, is heengevloden; 
Dan keert de ziel, die weemoed zalig vindt, 
Nog eens terug naar alles, wat zij mint. 
 
lublink weddik. 


Naar het Engelsch van thomas moore.


De koekoek en de musschen.


Eene Fabel.


De Koekoek zat eens, hoog verheven, 
Bij najaarsweêr, in 't woud, en dacht aan 't geen hij was: 
Hij had zijn beeld gezien in 't zilver van den plas; 
Wat welbron van genot kon dat gezigt hem geven! 
Hij springt van tak op tak, meest met zichzelv' voldaan; 
Hij ziet behaaglijk neêr op 't schoon van zijn pluimaadje, 
En 't: ‘koekoek! koekoek!’ rolt door heel de lustboschhaadje; 
Hij strijkt den snavel op, en - vangt met spreken aan: 
 
‘Wat ben ik schoon van zang en veren! 
Verheven boven 't laag gebroed 
Van Musschen, die in 't woud zich dag op dag vermeêren, 
En wier getjilp ik, lacy! hooren moet! 
De Nachtegaal, ja, hij heeft regt in 't bosch te leven; 
't Is zijn gebied, hem door de Goden zelv' gegeven; 
Hem dank ik, dat mijn toon zóó zacht, zóó roerend klinkt. 
Dan, ach! het schoon verdween, waarin de Lente blinkt, 
En Philomela zwijgt, in de eertijds groene dreven, 
Thans dor en naar, en waar de nacht op nederzinkt! 
 
Wel hoor ik somtijds nog eene enkle Lijster kwelen; 
Wel paar ik aan zijn' zang den nagalm van mijn lied, 
En 't smeltend: koekoek!’ ruischt door hooggetopte abeelen; 
‘Maar Philomela is er niet: 
Zij zwijgt! - wat nooit gepeild verdriet! 
't Is wanhoop, die alléén den Koekoek overschiet!... 

{==44==} {>>pagina-aanduiding<<}

Dan, duldbaar nog die smart en 't hijgend boezemjagen, 
Bleef nu voortaan en beemd en akker stom; 
Maar 't lage Muschgebroed kwelt mij bij nacht en dagen, 
En, wijken ze al een poos, ras keert de zwerm weêrom. 
 
Slechts ééns in 't jaar deed Philomeel zich hooren; 
Maar 't Musschenheer, vereend in koor bij koor, 
Als had dat tjilpend tuig mijn' ondergang gezworen, 
Zwermt, lijder! maand op maand de stille dreven door! 
O Lijster! trouwe vriend! wat baat het, dat wij zingen? 
Het snatrend Musschenras smaadt onzen Godenzang; 
Zij tjilpen eeuwig voort, zij huppelen en springen, 
En hun gesnater maakt ons 't leven zuur en bang! 
 
o Jupiter! verhoor mij, op mijn smeeken! 
Wil op het schenziek rot in fellen toorn ontsteken! 
Wil de eer van mijn geslacht en dat der Lijsters wreken 
Op wie (o gruwel!) dus Apollo's eer belaagt! 
Geef Gij dien God, die Python eens deed bukken, 
Verlof, om Musch bij Musch, als Vinken, kaal te plukken, 
En hun (wat wellust!) dan den gorgel digt te drukken! 
Ach! 't is een Koekoek, die 't U vraagt!’ 
 
De Musschen hoorden dus den ijdlen snorker smeeken; 
't Gebed bleef onverhoord - men zegt, het kwam te spa': 
Maar toen de smeekling zweeg, den hoogen olm ontweken, 
Begon het tjilpend kroost, in chorus, los te breken, 
En riep den kakelaar zijn: ‘koekoek!’ schatrend na. 
 
Vraagt iemand naar moraal, die fablen ons doen lezen; 
Vindt men haar niet op Aard', zij moet bij de eng'len wezen!... 


F.


X.





De kabaal.


Hoe bloedig ook en energiek, 
Hoezeer met ach en wee gekruid, 
Werd zeker treurspel door 't publiek 
Verwelkomd met een schel gefluit. 

{==45==} {>>pagina-aanduiding<<}

Een hoopje kabalisten slechts 
Klapte onverschrokken in de hand, 
Doch oogstte daarvoor links en regts 
Bij 't morrend volk slechts spot en schand'. 
 
Een hunner, die een wijl met kracht 
Zijn handgeklap weêrgalmen liet, 
Riep toen, als had hij zich bedacht: 
‘Dat stuk verdient het spelen niet; 
 
Het is een prulwerk, op mijne eer! 
De auteur een zot in folio.’ 
En nu applaudisseert hij weêr, 
En roept als dol: ‘Bravo! bravo!’ 
 
Een buurman ziet verbaasd hem aan, 
En zegt: ‘Zoo 'k u verzoeken mag, 
Doe mij de reden eens verstaan 
Van zulk inconsequent gedrag.’ - 
 
‘Hoor, beste maat, - maar stil er van! - 
Voor 't handgeklap betaalt men mij: 
Ik klap dus, als een eerlijk man; 
Maar 't is een vod, daar blijf ik bij.’ 
 
g.h. nagel. 







De stoomballon.


Ja! ver heeft 's menschen schranderheid 
En vlijt het reeds gebragt: 
Hij zeilt de wijde wereld rond, 
Trots storm en langen nacht. 
 
Hem kommen windstreek, noch getij, 
Noch branding meer, noch stroom: 
Hij zegt: ‘Op dien stond ben ik daar!’ 
En maakt zijn dienaars stoom. 
 
En, niet voldaan met paardenkracht 
En snelheid, denkt hij door, 
Vermenigvuldigt kracht en spoed, 
En vliegt langs 't ijzerspoor. 

{==46==} {>>pagina-aanduiding<<}

En, lagchend met het oponthoud 
Door heuvel, dorp of vaart, 
Smeedt hij, Natuur ten spijt, een' weg, 
En hangt dien boven de aard'. 
 
Ja, waar het albeheerschend goud 
Voor zijne magt niet bukt, 
Draagt zijn vernuft de zege weg, 
Ofschoon 't ontwerp mislukt. 
 
Getuig het, Theems! die op uw' rug 
Zijn zeekasteelen draagt, 
Hoe 's menschen brein, zoo diep als stout, 
Uw ingewand belaagt! 
 
Geen afgrond, die de schepping heugt, 
Geen wereld in uw diep 
Weêrhield den delver, wiens vernuft 
Den stouten Tunnel schiep. 
 
En Waar de Handel vleugels eischt, 
Daar zeil en stoom voor zwicht, 
Neemt hij der duiven wiek te baat, 
Of seinen, snel als 't licht. 
 
o Montgolfier! wiens vliegend brein 
Het eerst den Luchtbol vond, 
Ach, waarom bleef uw vindingskracht 
Onvruchtbaar, tot deez' stond! 
 
Maar neen - men zweeft zoo hoog en ver - 
Gewis, de tijd is daar, 
Dat men, door geld noch goed bezwaard, 
Van hier naar boven vaar'! 
 
Een prijsvraag slechts, of ridderband, 
Voor die het luchtroer vindt, 
Dan zweven we, als de dagkapel, 
Op vleug'ten van den wind. 
 
Dat zal een goedkoop leven zijn! 
Geen Diligences meer; 
Geen straatweg, duur van onderhoud; 
Geen tol voor heen en weêr. 

{==47==} {>>pagina-aanduiding<<}

Geen poortgeld, dat den ambachtsman 
Zoo menig snaps ontgrist, 
En waar de nijv're kastelein 
Zoo menig flesch door mist. 
 
Geen koppig of onbandig ros 
Jaagt toorn of angst ons aan; 
Geen schooijer op den heerenweg, 
Door niemand meer begaan. 
 
Geen loome trekschuit, naar 't model 
Van Noach's Ark gebouwd, 
Waar rein en onrein, tegen dank, 
Elkaar gezelschap houdt; 
 
Waar men des zondags, vaak gestuwd 
Als haring in de ton, 
Vijf uren zwoegt voor 't kort genot 
Van Haarlems lieve zon. 
 
Wat zeg ik? Waait de lust ons aan, 
Men drinkt ('t is digt bij huis) 
Ligt in Parijs een kopje thee, 
En is vóór donker thuis. 
 
Of lokt ons Belgiës Paradijs, 
Men huurt een' blaauwen kiel, 
En keert, en zegt: ‘Gelukkig land, 
Waar zóó de liefde viel!’ 
 
En wien het hier soms niet bevalt, 
Wie luchtkasteelen bouwt, 
Dien maakte ik kapitein der boot, 
Als met de zaak vertrouwd. 
 
En wien een lastig crediteur 
Zijn rust gestaag verstoort, 
Die abonneert zich bij het veer, 
En zoekt de Zon in 't Noord'! 
 
De pogcher, of de speculant 
Op fondsen in de Maan, 
Vangt zeker eene ontdekkingsreis 
Naar zijne goed'ren aan. 

{==48==} {>>pagina-aanduiding<<}

Men lagch' niet, neen! Een Duitsch vernuft 
Zag, door zijn teleskoop, 
Reeds huizen, sterkten, steden, zelfs 
Maanmenschen bij den hoop. 
 
Dat volkje is wis verbazend rijk, 
Beschaafd, geslepen, fijn: 
Wat slokt de lieve Maan niet op! 
Daar moeten schatten zijn. 
 
Zoo zegt men, bij een deficit: 
‘Het geld is naar de Maan;’ 
Welnu, men ruste een luchtvloot uit, 
En haal' 't er weêr van daan! 
 
Doch, vóór die vloot nog luchtreê is, 
Wat lust, wat zaligheid 
Is niet, komt eens de zaak tot stand, 
Ons jong geslacht bereid! 
 
Als ganzen, in een' digten drom, 
Trekt dan het minziek volk 
Naar de eerb're, reine, teed're Maan, 
Steeds der verliefden tolk. 
 
Één voordeel nog zij hier vermeld, 
Een' beter' zanger waard': 
De dichtgeest, die niet opwaarts wil, 
Door 't logge stof bezwaard, - 
 
Hij krijgt gewis, voor kippevlerk, 
Eene ad'laarswiek in steê: 
Want als het lijf naar boven vaart, 
Dan moet de geest wel meê. 
 
Ook ik, nog steeds aan de aard' geboeid, 
Wie weet, wat ik vermogt? 
Och, was het roer van 't schip maar klaar! 
Ik deed den eersten togt. 
 
j.w. ijntema. 


Voor een klein gedeelte naar het Hoogduitsch.









{==49==} {>>pagina-aanduiding<<}

Mengelwerk.

Verhandeling, over vrouwe K.W. Bilderdijk, beschouwd als kinderdichteres.


Door K. Sybrandi. (*)

Het is eene opmerking, die wij dagelijks door de ondervinding kunnen bevestigd zien, dat de kinderwereld het tooneel is, waarop zich de vrouw in hare hooge waarde ontwikkelt. In hoe vele andere betrekkingen de man door talenten en vermogens, door natuurlijken aanleg of verkregene kundigheden boven de vrouw moge schitteren, in alles, wat het kind betreft, althans in de jaren der vroegste ontwikkeling, mogen de vrouwelijke scherpzinnigheid, hare gave van opmerking, haar juist en fijn gevoel gezegd worden, boven die des mans, den lof van juistheid en gepastheid te verdienen, en tot de belangrijkste uitkomsten, ten opzigte der lichamelijke, verstandelijke en zedelijke opvoeding, te geleiden. Het was dus niets meer, dan eene openhartige erkentenis der waarheid, maar waarin voor velen zijner ambtsbroederen eene gewigtige les lag opgesloten, toen een beroemd vaderlandsch Geneesheer van onze dagen, niet minder merkwaardig wegens zijne diepe kennis van het menschelijke hart en leven, dan geacht om zijne geneeskundige bekwaamheden, ergens schreef: ‘Gelukkig de Arts, die, alwat hij in zijne dikke boeken geleerd heeft vergetende,

{==50==} {>>pagina-aanduiding<<}
bij het kinderbedje zijne wetenschap der moeder afziet! Veranderingen in gelaat, houding, kleur, stem, welke den scherpzinnigsten Arts ontsnappen, zullen het moederlijke oog en oor treffen, en de moederlijke arm zal beter, dan de fijnste balans, af- en toenemen van kracht en vleesch op een haar bepalen.’
Wat in deze woorden ten aanzien van den ligchamelijken toestand van het kind wordt beweerd, dat laat zich met evenveel regt op het verstandelijke en zedelijke toepassen. Gewoonlijk zal de moeder elke ontwikkeling van de geestvermogens van haren lieveling naauwkeuriger en juister opmerken, dan de vader dit, ook bij den besten wil, vermag. Gewoonlijk zijn haar, indien zij althans door geene dwaze en verkeerde vooringenomenheid is verblind, de eigenschappen, neigingen, driften en hartstogten van het kinderlijke gemoed, van derzelver kwade zoo wel als goede zijde, reeds volkomen bekend, wanneer de aandacht van den vader ter naauwernood op dezelve gevestigd is.
De oorzaken van dit verschijnsel zijn niet moeijelijk te ontdekken. Het huisgezin is de geheele wereld der vrouw; daarin leeft en beweegt zij zich; het is de kring, waartoe zich hare meeste gedachten bepalen, het voorname tooneel, dat haar ter beschouwing wordt aangeboden, en dat zij, door liefde gedreven, met telkens vernieuwd genoegen beschouwt. De man, daarentegen, vindt in ruimeren werkkring meestal zijne bezigheden; hij wordt door duizende omstandigheden in de gedurige opmerking van het kind verhinderd, en is veeltijds buiten de gelegenheid, om het, gelijk de moeder, op ieder oogenblik en in elke bijzonderheid te bespieden. Wij doen daarbij voorzeker aan ons geslacht geen onregt, wanneer wij beweren, dat de meerdere vastheid en sterkte van het mannelijke karakter, hetwelk eene meerdere ruwheid en grofte van gevoel en gewaarwording, van beweging en bestaan medebrengt, van zelve aanleiding geven, om de fijne, dikwijls vlugtige werkingen der kinderlijke ziel minder op te merken. Dat is de gemakkelijker en aangename taak

{==51==} {>>pagina-aanduiding<<}
der vrouw, die in gevoel en zin dikwijls zoo veel meer van het kinderlijke behoudt.
Met bijzondere belangstelling behooren wij dan ook de voortbrengsels van den vrouwelijken geest te beschouwen, wanneer deze ons de vruchten zijner opmerkingen voor of uit de kinderwereld mededeelt. Waar eene schrandere en begaafde vrouw zich daartoe verledigt, die door huisselijke of andere betrekking in de gelegenheid was gesteld, om het kinderlijke verstand en gemoed te leeren kennen, daar mogen wij verwachten in zijne soort iets voortreffelijks te zullen vinden, hetwelk onze naauwkeurige beschouwing en waardering ten volle verdient. Deze gedachten bewogen mij, om, te dezer gelegenheid, voor eenige oogenblikken, uwe aandacht te bepalen bij Vrouwe katharina wilhelmina bilderdijk, beschouwd als Kinderdichteres. Ik achtte dit onderwerp niet geheel vreemd aan het kinderfeest van dit uur. Ik durfde daarbij rekenen op de belangstelling van mijne Hoorders en Hoorderessen, die voor het meerendeel tot de kinderwereld in naauwe betrekking staan; en ik hoopte daardoor gelegenheid te hebben, om ook de jeugd, hier thans tegenwoordig, van tijd tot tijd niet onaangenaam te onderhouden. Hoort gij mij dan, meergevorderden van jaren, met goedgunstige en toegevende aandacht; en gij, lieve kinderen, bedwingt uw ongeduld nog eenige oogenblikken, en luistert in stilte naar datgene, wat in mijne rede ook voor u geschikt en welgevallig zijn mag!
Men zou kunnen vragen, of in eenen tijd, waarin zooveel en zooveel voortreffelijks voor de jeugd wordt geschreven, de taal der dichtkunst nog moet te hulp geroepen worden, om het aantal der kinderleesboekjes te vergrooten. Is zij daartoe wel geschikt, en kan zij met vrucht tot dat oogmerk worden aangewend? Voorzeker niet, wanneer wij haar beperken tot die verhevener of althans gekunstelder manier van spreken, die bijna in elke taal de poëzij tot het moeijelijkste gedeelte harer letterkunde maakt; niet, wanneer wij slechts de hoogere soorten der dichtkunst als zoodanig willen erkennen, en die,

{==52==} {>>pagina-aanduiding<<}
welke lager bij den grond zweven en zich niet tot hoogere sferen verheffen, als harer onwaardig, verwerpen. Het zoude dan dwaasheid zijn, van gedichten voor kinderen te spreken; en dat, hetwelk niet zelden zelfs voor den beschaafden en ontwikkelden man te hoog is, of waaraan hij althans moeijelijk duidelijke en bepaalde begrippen weet te hechten, zou ongetwijfeld voor het kind geheel onverstaanbaar zijn. Maar er bestaat eene poëzij der natuur, de ongekunstelde taal des eenvoudigen gevoels; zij is zoo oud, als het menschelijke geslacht zelve, en werd en wordt welligt daar vooral gevonden, waar de maatschappij nog in hare kindschheid zich bevindt. Om haar te verstaan, is geene vergevorderde ontwikkeling noodig; en de Indiaan, voor wien de voortbrengsels van hooggeroemde dichters welligt enkel raadsels zouden zijn, zou u in eene taal kunnen toespreken, die in dichterlijke waarde daarvoor geenszins behoefde te wijken. Het is ook in dit opzigt met den mensch in het bijzonder, als met het menschdom in het algemeen: de kindschheid van het menschelijke geslacht heeft groote overeenkomst met die van elken afzonderlijken mensch. De poëzij, die in de wilde bosschen van Amerika zou gesproken worden, zou het kenmerk dragen van de tooneelen, die de sprekers omringden; daarvan zou elke uitdrukking, elke beeldspraak, elke schoonheid ontleend zijn. Wilt gij poëzij voor kinderen, ook deze zij ontleend van datgene, wat binnen den gezigtskring van den jeugdigen mensch valt; ook deze zoeke daar onderwerpen, woorden en sieraden. Wie gedichten voor kinderen wil zamenstellen, moet zich geheel in de kinderwereld weten te verplaatsen; - waar hij haar zelve niet ten tooneele voert, moeten de onderwerpen, die hij behandelt, toch altijd binnen den kring der kinderlijke bevatting blijven; - hij moet in taal en toon den kinderlijken geest weten uit te
drukken; eindelijk - hij moet zijne poëzij aan zedelijke bedoelingen dienstbaar maken. Waar deze vier kenmerken gevonden worden, daar is de vraag overtollig, of de taal der dichtkunst

{==53==} {>>pagina-aanduiding<<}
voor kinderen geschikt zij. De ondervinding beantwoordt haar luide en bevestigend. Ter naauwernood is het kind de gave der spraak in eenige volkomenheid meester, of het schept vermaak in het hooren van gedichtjes, voor deszelfs leeftijd en begrip geschikt; het schept vermaak, om ze, hoe gebrekkig dan ook in den beginne, na te zeggen, en zij prenten zich als van zelve in het kinderlijke geheugen, prenten zich daarin zoo vast, dat ook in volwassen leeftijd, bij de minste herinnering, het geheel den man weder voor den geest staat. Zoo gaat het met de onovertroffene meesterstukken van onzen hieronymus van alphen, en ik kan er niet aan twijfelen, of in den huisselijken kring van velen uwer herhaalt de kindermond nog dikwijls zijne bevallige woorden: Die perzik gaf mijn vader mij; of zijne naïve taal: Hoe dankbaar is mijn kleine hond; of het diep gevoelde en aandoenlijke: Wanneer ik, neêrgezeten, bedaard het beeld aanschouwe van mijne lieve moeder, enz.
Wij kunnen dus niet anders, dan elke poging toejuichen, die er met gelukkig gevolg ter uitbreiding eener dergelijke lectuur wordt aangewend; en wanneer het bundeltje van Vrouwe bilderdijk, onder den titel van Gedichten voor Kinderen uitgegeven, aan de zoo aanstonds opgenoemde kenmerken voldoet, zoo mogen wij haar den lof van Kinderdichteres, den lof van der jeugd nuttig te zijn geweest, niet weigeren. Wij willen dan hare stukjes aan de opgegevene vereischten toetsen.
Het eerste, wat wij van den dichter voor kinderen meenden te mogen en te moeten vorderen, was dit, dat hij zich geheel in de kinderwereld moet weten te verplaatsen. Mishage u deze uitdrukking van kinderwereld niet, T., noch acht haar te stout en te grootsch, ter beteekening van eene geringe zaak. Inderdaad, wie in het leven en zijn der kinderen niet geheel vreemdeling is, zal er gereedelijk eene wereld in het klein erkennen. Gij vindt daar bezigheden en uitspanningen, strijd van hartstogten en belangen, evenzeer als in de maatschappij der volwassenen. En waarin bestaat dan het groote verschil tus-
{==54==} {>>pagina-aanduiding<<}
schen de bejagingen en bemoeijingen van latere jaren en tusschen die van den kinderlijken leeftijd? Ach, wij menschen blijven in zoo vele opzigten dezelfde; en met hetzelfde regt, waarmede het kind de mensch in het klein mag worden genoemd, verdienen wij zoo dikwijls den naam van groote kinderen. De voorwerpen, naar welke onze verlangens en begeerten zich uitstrekken, zijn wel van gedaante veranderd, maar het meerendeel daarvan is inderdaad weinig of niet belangrijker, dan de wenschen van den ontluikenden knaap of het spelende meisje; en, tot het einde genaderd, zullen wij er geene hoogere waarde aan hechten, dan wij thans aan het speelgoed des kinds en aan de voorwerpen van deszelfs begeerten toekennen. Voor het kind althans, zoo lang het den kinderlijken zin nog heeft behouden, die in onze dagen, bij de overdrevene zucht naar schielijke vorderingen, misschien maar al te spoedig verloren gaat, is de kring, waarin het zich beweegt, even belangrijk, als voor u datgene, wat u zelve omringt. Het kent nog geene andere betrekkingen en voorwerpen, en de kinderlijke ziel is er geheel mede vervuld. Zijne kleine bezigheden, de lessen, die hij voor den meester moet leeren, zijn voor den knaap niet minder gewigtig, dan de studie van den geleerde in zijn boekvertrek, de berekeningen des handelaars op zijn kantoor, de bezigheden van elken volwassenen in
zijnen kring. De jongen geniet zijne genoegens met hoepel en drijftol, met hobbelpaard of houten wapentuig, het meisje haar spel met pop en wieg, met winkeltje, of huisraad, met niet minder vreugde en belangstelling, dan de bejaarde zijne kostbare en prachtige vermaken, die zoo dikwijls van niet hooger gewigt zijn, dan de spelen der kindschheid. Treedt die kleine maatschappij binnen; gij zult er de botsing van strijdige belangen en hartstogten evenzeer aantreffen, als in uwe eigene kringen. Het verlies van het speelgoed is voor het kind, wat voor u het gemis van hooggewaardeerde bezitting zijn zou; de koperen legpenning, wat voor u het gouden muntstuk is; de teleurgestelde hoop op kin-
{==55==} {>>pagina-aanduiding<<}
derlijk genot, wat voor u de verijdeling is van de schoonste verwachtingen; voorbijgang en miskenning in de kinderlijke spelen, wat voor u de krenking der eerzucht in uwe maatschappelijke betrekkingen zijn zou; de woelingen van kinderlijke driften en neigingen, voor het zedelijke misschien niet minder belangrijk, dan de storm der hartstogten in den mannelijken boezem. Wie dan voor het opkomende geslacht wil schrijven, die moet in deze kleine wereld als te huis zijn, indien hij zich althans van der kinderen aandacht en belangstelling wil verzekeren. Hij moet geen vreemdeling zijn in hunne bezigheden of genoegens; schijnbaar moeten zij hem evenzeer belang inboezemen, en ook geen enkel woord moet het verraden, dat hij zich boven hen verheven acht, of ze slechts gebrekkig heeft leeren kennen. Gelijk de volwassene den tooneelspeler geenen misslag tegen het kostuum kwijtscheldt, even zoo vordert het kind, waar het zichzelven en zijn bedrijf vindt afgeteekend, onopgesmukte natuur en waarheid. Dat het geenszins altijd eene gemakkelijke taak is voor hem, die reeds lange de jaren der kindschheid, en met hen derzelver gedachten en spelen en manieren, ontwassen is, om zich daarin op nieuw zoo geheel te verplaatsen, dat hij er als met kinderlijke kennis en belangstelling over spreke en
nimmer zijne meerderheid verrade, gevoelt ieder, die begrijpt, hoe moeijelijk het is, om in de voortbrengsels van zijnen geest zijn eigen karakter, denk- en handelwijze als geheel te verzaken. Inderdaad, ik geloof, dat juist hierin de reden te zoeken is, dat zoo vele gedichten voor kinderen mislukte proeven moeten genoemd worden, omdat de dichter, reeds door maat en rijm gebonden, zich daarenboven geheel buiten zijne sfeer moet bewegen, zal hij in waarheid voor kinderen schrijven. Maar behoef ik het u dan ook nog te herinneren, hoe vele voorregten in dit opzigt de moeder boven alle anderen bezit? Zij beweegt zich bijna in geen' anderen kring, dan in dien harer kinderen. Met hen leeft zij, als 't ware,

{==56==} {>>pagina-aanduiding<<}
hare eigene kindschheid op nieuw. Zij is onophoudelijk bij hunne spelen tegenwoordig, ja deelt daarin zelve, om het genoegen van haar kroost te verhoogen. Zij regelt hunne werkzaamheden, tempert en bestuurt elke uitbarsting der kinderlijke driften en hartstogten; met één woord, zij maakt, als 't ware, mede een lid uit van die kinderwereld, die in zoo vele opzigten gelijk is aan, en tevens in even vele opzigten verschilt van de maatschappij der volwassenen. Verwonderen zal het ons dan ook niet, T., dat Mevrouw bilderdijk, zelve moeder van verscheidene kinderen, die zij, helaas, op één na, allen overleefde, in hare gedichtjes, waar het pas gaf, die kinderwereld naar het leven wist af te schilderen. Misschien zou men het mogen betreuren, dat het aantal der stukjes, waar zij de kinderen zelve geheel als handelende doet optreden, niet grooter is; maar ontkennen zullen wij het niet, dat zij daar, waar zij deze allezins verkieslijke inkleeding gebruikte, ons de kleine maatschappij als 't ware binnenvoert. Het geldt daar evenzeer, als bij den volwassen mensch, dat goed en kwaad er is ondereengemengd, en ook in de kinderwereld worden boozen en goeden gevonden. Beider deugden en gebreken zijn naar hunnen leeftijd gewijzigd, en moeten naar dezen worden afgeteekend. En waarlijk, Vrouwe bilderdijk wist beide treffend voor te stellen. Het zijn inderdaad kinderen, die er handelen. Hoort zelve de taal van het ordelijke kind, dat gereed staat naar zijne legerstede te gaan:

'k Heb mijn speelgoed reeds geborgen 
En mijn boekjes, dat ik morgen 
Alles weêr in orde vind. 
Moest ik zoeken 
Naar mijn boeken, 
'k Heette vast een slordig kind. 
 
'k Hou mijn kleertjes bij elkander; 
'k Gooi het een niet op het ander; 

{==57==} {>>pagina-aanduiding<<}

Alles leg ik netjes weg. 
In den blinden 
Kan ik 't vinden, 
Als ik weet, waar ik het leg. 


Is dit niet de natuurlijke taal van den kindermond, waarin zich de zorgvuldigheid en netheid tot alle de kinderbelangen uitstrekt, en speelgoed en boekjes en kleertjes naauwkeurig verzorgt? En zouden wij het daarbij mogen voorbijzien, dat wij hier de taal van een meisje hooren? Juist dit teekent ons de fijne opmerkster, dat de Dichteres geenen knaap, gewoonlijk wilder en woester, maar de stillere dochter heeft gekozen, wie zij de lieve en zachte woorden in den mond legt. Intusschen waren haar de driften en hartstogten en de gemoedsgesteldheid van de jeugdige knapen evenmin onbekend; en waar zij deze in hunne verschillende karakters wilde ten tooneele voeren, drukte zij de natuur met evenveel waarheid en getrouwheid uit. Het is, alsof wij in het midden der spelende jeugd worden verplaatst, en hier den onbesuisden, ginds den zwakkeren, elders den bedaarderen knaap aanschouwen. Naar mijne herinneringen althans is het volgende tooneel als der kinderspelen afgezien, en velen uwer zullen zich welligt soortgelijke van hun eigen kroost en deszelfs speelmakkers voor den geest brengen:

Eens brak de wilde Ferdinand 
Zijn fraaije zweep aan stukken. 
Toen zocht hij fluks zijns broeders zweep, 
Die hij met beide handen greep, 
Hem met geweld te ontrukken. 
 
De brave Willem stond er bij, 
Wien zulk een onregt griefde; 
Hij haastte zich naar Ferdinand, 
En nam hem minzaam bij de hand, 
Met broederlijke liefde. 

{==58==} {>>pagina-aanduiding<<}

Bedenk, dus sprak hij, wat gij doet, 
En vraag uw eigen harte, 
Toen laatst uw makker bij u kwam, 
Die met geweld uw speelgoed nam, 
Of dat u toen niet smartte? 
 
Gelukkig was de wilde knaap 
Gevoelig voor 't vermanen. 
Hij bloosde, zag met schaamte neêr, 
En gaf zijn' broeder 't zijne weêr, 
Met de oogen vol van tranen. 
 
Toevallig kwam zijn vader aan, 
Die gaarne braafheid loonde. 
Hij prees des braven Willem's aard, 
En Ferdinand kreeg zweep en paard, 
Omdat hij rouw betoonde! 


Ik moet mij bij deze beide proeven bepalen, om u aan te toonen, dat Mevrouw bilderdijk in de kinderwereld geenszins eene vreemdelinge was. Ofschoon het mij niet moeijelijk zoude vallen, het getal der voorbeelden te vermeerderen, en u te doen zien, hoe zij ook andere driften en hartstogten van den kinderlijken leeftijd wist uit te drukken en werkzaam ten tooneele te voeren, zoo is het er echter verre van verwijderd, dat zij zich daartoe in hare kindergedichtjes zoude hebben bepaald. Met eenen wenk gaf ik het u reeds te kennen, dat zij, in vergelijking althans, niet te vele van dergelijke stukjes had vervaardigd. In een aantal harer kindergedichtjes is zij het zelve, die tot de jeugd spreekt, zonder zich van de inkleeding van een of ander verhaal te bedienen. Misschien wordt er over de meerdere of mindere gepastheid hiervan verschillend geoordeeld; en wanneer ik den vrij algemeen heerschenden smaak onzes tijds in aanmerking neem, zal, geloof ik, dit oordeel bij velen ongunstig uitvallen. Bij jong en oud bepaalt zich de lectuur grootendeels tot werken van verbeelding en verdichting. Het aantal van romans van allerlei gehalte

{==59==} {>>pagina-aanduiding<<}
en soort, voor allerlei jaren en smaak vermeerdert schier dagelijks. Gelooft niet, dat ik den gestrengen zedemeester zou willen spelen, en derzelver lezing onvoorwaardelijk afkeuren. Integendeel, gaarne erken ik, dat een goed geschreven roman mij niet zelden eenige uren van uitspanning aangenaam heeft doen slijten. Maar ook hier, gelijk overal, zal wel elke overdrijving schadelijk zijn. Men is begonnen, romans en verhalen, ook in het zedelijke, tot veelvuldige, misschien hier en daar bijna tot uitsluitende lectuur te maken. In verhalen en verhaaltjes worden aan het kind deszelfs pligten voorgehouden; in romantischen vorm worden de waarschuwingen en vermaningen voor jongelingen en maagden ingekleed; ja zelfs voor den volwassenen maakt men van die inkleeding tot zulke oogmerken gebruik. Ook hier wil ik geenszins onvoorwaardelijk een veroordeelend vonnis uitspreken. Ter afwisseling kan zulk een vorm en inkleeding niet ongepast worden geacht. Doch de meer en meer toenemende algemeenheid van deze manier van handelen schijnt mij de nadeeligste uitwerking voor verstand en hart te kunnen hebben. Niet ongegrond toch, geloof ik, is de vrees, dat het grootste aantal der lezers te veel aan den vorm van het gelezene blijve hechten, zonder zich om het wezenlijke en innerlijke te bekommeren. De nieuwsgierigheid wordt door de behagelijke inkleeding overprikkeld; gevoel en verbeelding worden te veel en te vroegtijdig opgewekt, en de geschiktheid voor grondige (solide) en degelijke lectuur gaat verloren. Ach, bedachten alle ouders daarvan regt het nadeelige, hoezeer zouden zij zich wachten van althans aan hunne nog jeugdige kinderen eigenlijk dus genoemde romans in handen te geven! Zelfs bij de lezing van zoogenaamde zedelijke verhalen valt deze schadelijke strekking gemakkelijk op te merken: het kind, de knaap, ja de jongeling verslindt, als 't ware, het boek, maar slaat gereedelijk de tusschengevlochtene zedekundige aanmerkingen
over, die de schrijver zich gerustelijk had kunnen besparen, en bekommert zich weinig over de zedelijke bedoeling van het geschrift.

{==60==} {>>pagina-aanduiding<<}
Vraagt men, hoe men dit meer en meer toenemende gevaar best te keer ga, ik geloof, dat het middel vooral daarin bestaat, dat men vroegtijdig het kind aan het lezen van ernstiger geschriften gewenne, daardoor trachte het verstand en het nadenken op te wekken, en de te vroegtijdige ontwikkeling van gevoel en verbeelding, waardoor verstandelijke ontwikkeling maar al te zeer belemmerd wordt, tegenwerke.
Deze algemeene aanmerking achtte ik hier geenszins eene ongepaste uitweiding, omdat zij strekken kan, niet ter verontschuldiging, maar ter regtvaardiging van Mevrouwe bilderdijk's handelwijze, wanneer zij in hare kindergedichten zoo dikwijls den vorm van verhaal laat varen en die van ernstige toespraak aangrijpt. Wij achten dit, bij gepaste afwisseling, veeleer eene deugd ook bij hem of haar, die voor kinderen schrijft, maar meenden, als een noodzakelijk vereischte, te moeten vorderen, dat de aldus behandelde onderwerpen binnen den kring der kinderlijke bevatting blijven. Moeijelijk is het voorzeker, om hier de juiste grenslijn te bepalen, en veel hangt er af van den leeftijd, voor welken zij bestemd zijn. Intusschen, zoo zeer men zich hier ook voor het te veel en te hoog hebbe te wachten, evenzeer en misschien nog meer hoede men zich voor het al te geringe en lage. Het is met de vermogens der kinderlijke ziel, in zeker opzigt, als met de krachten van den magneetsteen. Blijven deze ongebruikt, zoo verminderen zij; terwijl de aantrekkingskracht, bij trapswijze vermeerdering van het aangehangene gewigt, als 't ware toeneemt. Zoo gaat het met het verstandelijke begrip van het kind insgelijks. Wordt het geoefend, zoo groeit het schier met elken dag aan, en gedurig toenemende moeijelijkheid van voorwernen is dus van het uiterste belang. Dit mogen wij dan ook bij de beoordeeling der behandelde onderwerpen in de kindergedichten, waarover wij spreken, niet uit het oog verliezen. ‘Het zijn gedichtjes voor kinderen,’ lezen wij te regt in de voorrede; ‘dat het daarom juist geen kinderlijke’ (liever kinderachtige)

{==61==} {>>pagina-aanduiding<<}
‘gedichtjes behoeven te zijn, zullen zij gevoelen, die weten, wat het is, de vatbaarheid van het verstand in een kind te ontwikkelen en tot hooger op te leiden.’ Misschien heeft Mevrouw bilderdijk (want waarom zouden wij het gebrekkige niet evenzeer als het voortreffelijke aanwijzen?) in een enkel, schoon zeldzaam, geval te dezen aanzien zich te verre laten vervoeren, en zou een enkel stukje, als boven de kinderlijke bevatting, moeten worden gewraakt. Maar over het algemeen heeft zij in dit opzigt uitnemend het leerzame met het bevattelijke weten te paren. Neen, het is voor het kind niet te hoog, wanneer zij nu eens de kinderlijke ziel in gebeden tot den troon des Hemelvaders voert, dan weder de jeugd op de liefde van God en jezus wijst en tot wederliefde aanspoort. Het ligt niet buiten den kring der kinderlijke bevatting, als zij in het voorbeeld der spin, die telkens haar gedurig verwoest web weder aanvangt, tot geduld, in het voorbeeld van de mier tot tijdige werkzaamheid opwekt. Het is noch ontijdig noch ongepast, als zij liefde tot de ouders tot het onderwerp van haar gedicht verkiest, of aandacht bij Gods woord van de jeugd eischt, of haar reeds vroeg met de kracht van het geweten zoekt bekend te maken. Veracht geen arme! geloof geen lasteraar! zijn lessen, die niet te vroeg het kind kunnen worden ingeprent.
Gij gevoelt zelve, T., dat hier veel, ja dat misschien hier bijna alles afhangt van de wijze, waarop alle deze onderwerpen worden behandeld. Er zijn menschen, die de eenvoudigste zaken door hunne voordragt duister en onverstaanbaar doen worden; terwijl anderen, daarentegen, de gave bezitten, om zelfs diepzinnige beschouwingen, door geleidelijkheid en gemakkelijkheid van voorstelling, ook voor de bevatting van mingeoefenden geschikt te maken. Dit laatste is voorzeker voor ieder, die voor het publiek, hetzij als spreker, hetzij als schrijver, optreedt, eene zeer wenschelijke eigenschap, die misschien maar al te dikwijls aan de zucht naar sierlijkheid en hoogdravendheid wordt opgeofferd. Men ver-
{==62==} {>>pagina-aanduiding<<}
warre haar vooral niet met alles, wat naar platheid zweemt: het eenvoudige, dat in ieder werk van kunst en smaak het kenmerk van het ware en schoone behoort te wezen, vordert ongetwijfeld eene hooge mate van gekuischtheid. Het is daarmede als met de kleeding der bevallige maagd: hoe eenvoudiger deze is, des te meer verhoogt zij hare natuurlijke bevalligheden; maar ook elke onachtzaamheid, elk gebrek aan netheid valt des te sterker in het oog en verdient des te gestrenger berisping. Wanneer wij dan vooral van hem, die voor kinderen schrijft of dicht, eenvoudigheid en natuurlijkheid vorderen, zoo achte men deze niet door kinderachtige taal bereikt. Gelijk het bij de genezing van ziekten en kwalen dikwijls gaat, dat men meer vermag door onthouding, dan door dadelijke middelen, zoo is ook hier het vermijden van deze en gene dingen van meer belang, dan opzettelijk streven naar het eenvoudige. Dit laatste verliest zich meestal of in platheid of in gezochtheid en gekunsteidheid. Maar de kinderdichter wachte zich voor het gebruiken van figuren en beelden, die elders de sieraden zijner dichtstukken zouden uitmaken, maar die voor het kinderlijke begrip te kunstig of te hoog moeten worden geacht. Hij vermijde het
bezigen van verhevene of gezochte woorden en uitdrukkingen, en vergenoege zich met de eenvoudige taal des gezonden verstands te spreken en zich niet te zeer door dichterlijk vuur te laten wegslepen. Voorzeker is dit geene gemakkelijke taak, vooral voor den genen, die gewoon is, zich in zijne poëzij hooger te verheffen; en misschien is in dit opzigt onze van alphen bezwaarlijk te evenaren en wel nooit te overtreffen. Vraagt gij nu, hoe Mevrouw bilderdijk zich te dezen aanzien heeft gekweten; wij willen u zelve door eenige proeven laten oordeelen. Met vertrouwen durf ik zeggen, dat zij dikwijls, dat zij meestal in taal en toon den kinderlijken geest heeft uitgedrukt; en misschien worden alleen die enkele stukjes, wier onderwerpen ik reeds, als boven de bevatting der kinderen, moest afkeuren, ont-
{==63==} {>>pagina-aanduiding<<}
sierd door woorden, als: het glimzand des Pactools, Circes tooverkunst en wat dies meer zij; woorden, waaraan het kind gewisselijk geenen zin weet te hechten. Over het algemeen, echter, heeft zij den juisten toon uitnemend gevat, en de moeder, die weet, hoe en op welke wijze haar kroost moet worden toegesproken en in het harte getroffen, spreekt bijna op elke bladzijde. Als zij, bij voorbeeld, het kind op het geduld der spin wil opmerkzaam maken, die haar kunstig net, eerst door de dienstmaagd en vervolgens door den hond verstoord, geduldig op nieuw aanvangt, zoo luidt hare taal:

Kom hier, gij lieve, kleine meid, 
En zie eens diertjens nijverheid! 
En als Mama u taakjes zet, 
En gij niet op uw' arbeid let, 
Of dat ge u al te haastig rept, 
En t geen gij naait, verbroddeld hebt, 
En moet dan weêr van nieuw af aan 
Beginnen, wat gij hadt gedaan, 
Toon dan geen onwil of verdriet: 
Want brave kind'ren doen dit niet. 
En zoo gij ooit iets leeren wilt, 
Zoo acht die moeite niet verspild, 
Maar sla het spinnekopjen ga, 
En denk op haar geduld eens na; 
Begin de taak, u opgeleid, 
Met d' eigen lust en lijdzaamheid: 
Want alles valt wel eens zoo ligt, 
Hetgeen men met geduld verrigt. 


Waarlijk (en zoo is het meestal) hier is eenvoudigheid en natuurlijkheid met bevalligheid gepaard; en terwijl gij er niet ligt een woord zoudt aanwijzen, dat het kinderlijke begrip te hoog was, zoo zoudt gij er even min een kunnen aantoonen, dat door mindere gekuischtheid of door platheid afkeuring verdiende. Wij bewonderen deze gave nog meer, wanneer niet zij zelve, maar het kind sprekende wordt ingevoerd, omdat daarbij nog zoo

{==64==} {>>pagina-aanduiding<<}
veel moet worden vermeden, dat wel bij het hooren voor hetzelve niet onverstaanbaar is, maar dat echter vreemd is aan deszelfs eigene wijze van uitdrukking. Doch mogen wij dezen arbeid niet zelfs met de beste voortbrengsels van dien aard vergelijken, als wij het dankbare kind aldus hooren spreken:

Toen ik zoo klein als broertjen was, 
Dat moeder aan haar' boezem voedstert; 
Toen heeft zij met dezelfde zorg 
Ook mij gevoed, ook mij gekoesterd. 
Als broertje onrustig is en schreit, 
Dan geeft hem moeder duizend kussen, 
En zit, geheele nachten door, 
Hem op haar' schoot in slaap te sussen. 
Want broertjen schreit uit stoutheid niet: 
Dat kleintjen weet nog van geen dwingen; 
Dan had hem moeder ook niet lief, 
En zou geen zuija voor hem zingen. 
Maar kwelt hem pijn of ongemak, 
Zijn mondjen kan het nog niet klagen; 
En als hij dorst of honger heeft, 
Hij kan nog om geen voedsel vragen. 
Maar moeder zorgt, dat niets hem deert; 
't Verveelt haar nooit hem op te passen. 
Ook mij heeft zij zoo teêr verzorgd: 
Hoe ware ik anders opgewassen! 
Ik heb haar daarom hartlijk lief, 
En zal haar liefde nooit vergeten. 
Ach, zoo ik haar bedroeven kon, 
Dan moest ik wel ondankbaar heeten! 


Ook daar, waar het kind met kinderlijke weetgierigheid naar opheldering van het onverklaarbare vraagt, en deze door de moeder wordt gegeven, is de taal van beide even natuurlijk en eenvoudig, en meermalen hebben mij de volgende aandoenlijke regelen getroffen:

Het kind. 
Wat is dood zijn, lieve moeder? 
Als een kind, met de oogjens digt, 
Met zoo koude, bleeke lipjens, 
In een houten kistjen ligt? 

{==65==} {>>pagina-aanduiding<<}

De moeder. 
Dat is dood zijn, ja, mijn zoontjen! 
Als men sterft, verstijft het bloed, 
En dan volgt die ijsb're koude, 
Die den mensch verbleeken doet. 
Het kind. 
Als ik slaap, gij wekt mij weder; 
En toen broer in 't kistjen lag, 
Maakte moeder hem niet wakker, 
En hij sliep door nacht en dag. 
Waarom, zeg mij, lieve moeder, 
Hield hij de oogjens altijd toe? 
Wordt, die dood is, nooit weêr levend? 
Zeg dan, moeder, zeg mij hoe? 
De moeder. 
Neen, mijn kind! de dooden wekken, 
Kan geen moeder, dierb're knaap! 
Neen, Gods stem alleen, Gods almagt 
Wekt de dooden uit hunn' slaap. 
Eens wordt al wie dood is wakker; 
En die God hier regt bemint, 
Leeft dan altijd in den hemel, 
En heeft Jezus tot zijn' vrind! 


Doch ik moet mij van meerdere proeven onthouden, indien ik van uwe aandacht niet te veel zoude vergen. Trouwens, de gegevene voorbeelden zijn ook tot mijn oogmerk voldoende, en brengen ons tevens als van zelve tot de beschouwing van het laatste vereischte, hetwelk ik van den dichter voor kinderen vorderde; dat hij, namelijk, zijne poëzij aan zedelijke bedoelingen dienstbaar make. Ik zal toch weinig behoeven in het midden te brengen, om deze vordering te regtvaardigen. Het is waar, in vele opzigten is de poëzij voor ons volwassenen eene zaak van uitspanning, en wij beschouwen ook de meeste dichtbundels uit dit oogpunt. Ik

{==66==} {>>pagina-aanduiding<<}
acht dit noch onnatuurlijk, noch ook berispelijk: als ontspanning van ernstiger en gewigtiger bezigheden, behoudt de dichtkunst ook dán nog hare waarde. Maar eenigzins anders is dit met den kinderlijken leeftijd. Dat is de belangrijke tijd, waarin het zaad van kennis en deugd wordt uitgestrooid, dat in latere jaren, dat voor het geheele leven, voor de eeuwigheid vruchten moet dragen. Die oogenblikken, zij zijn kostbaar, omdat zij snel vervliegen en nimmer wederkeeren. Het is dan van belang, om geene gelegenheid te laten voorbijgaan, die in die jaren tot ontwikkeling des verstands of tot veredeling des harten wordt aangeboden. Het spelende leeren, bij dadelijk onderwijs misschien wel eens te ver gedreven, kan bij de uitspanningen van het kind niet genoeg in het oog worden gehouden. En zouden wij dan mogen voorbijzien, hoeveel aanleiding daartoe de taal der kinderpoëzij geven kan? Indien het toch waar is, wat ik vroeger over de geschiktheid van dichtstukjes voor kinderen heb gezegd, zoo is daarmede een ruim veld vooral voor zedelijk onderrigt geopend. Aangenaam onderhoudende, prenten zich de vermaningen, lessen en waarschuwingen als van zelve in het geheugen, en vinden hare toepassing reeds dadelijk in het kinderleven, en dikwijls nog meer later in volwassen leeftijd, als de vruchten van het jeugdige zaad rijpen. Zoo worde de poëzij voor kinderen, wat zij in de kindschheid van het menschelijke geslacht voor het menschdom in het algemeen was, - de leermeesteresse der beschaving, der zedelijkheid, der Godsdienst! En nu, T., in welk opzigt Mevrouw bilderdijk ook beneden haren voorganger van alphen moge gebleven zijn, hier verdient zij althans met hem te worden gelijk gesteld. Slaat het bundeltje harer kindergedichtjes op; op elke bladzijde vindt gij rijken voorraad van bewijzen, dat godsvrucht en deugd in het jeugdige hart aan te kweeken hare grootste, hare eenige bedoeling was. Hier stelt zij de
goede en prijsselijke hoedanigheden der kinderziel in eenvoudige en bevallige voorbeelden voor, en laat het

{==67==} {>>pagina-aanduiding<<}
aan hare jeugdige lezers over, om zelve de toepassing te maken; of het waarschuwend en afschrikkend tooneel van kinderlijke en gestrafte ondeugd vermaant, als met luider stemme, tegen het kwade. Elders is zij, niet de strenge zedepreekster, maar de moederlijke vriendin, die met eenvoudigen ernst en op liefderijken en zachten toon onderwijst en leert. Zoo spoort zij nu eens aan tot orde en werkzaamheid, dan weder tot geduld en volharding; hier tot waarheidsliefde, ginds tot gehoorzaamheid, elders tot liefde en dankbaarheid jegens ouders en weldoeners. Nu wekt zij bij het kind mededoogen op met den ongelukkigen, dan liefde voor de deugd, afkeer van de zonde, eerbied voor Gods majesteit, of voor Zijne stem in het binnenste van het menschelijke hart. Bovenal strooit zij in hare kindergedichtjes de zaden van Godsdienst in de kinderlijke ziel. Zij aarzelt niet, reeds vroegtijdig het kind met God en Zijn gebod bekend te maken, het op Zijne liefde, op jezus, den Kindervriend, en op de grondwaarheden des Christendoms te wijzen. En geldt het ook hier niet, dat die eerste jeugdige indrukken bijna door het geheele leven bijblijven? Is ook dit niet de schoone taak der moeder, het kind met de eerste denkbeelden van God en Godsdienst te vervullen, en den grondslag te leggen, waarop later alle godsdienstige kennis wordt gebouwd? O, wél dan de moeder, die alzoo haar kroost den hemelschen Vader leert bidden en danken, Hem en Zijnen Zoon leert liefhebben en op Hem kinderlijk en gerust vertrouwen! Heil haar, die alzoo voor de kinderwereld schrijft en werkt!
Ja, T., lof zij ook Vrouwe bilderdijk voor hare pogingen ten behoeve onzer vaderlandsche jeugd! Uit hare kindergedichtjes leeren wij haar kennen, als teedere Moeder, als verstandige Kindervriendin, als vrome en liefderijke Christinne. Mogten hare edele bedoelingen bij de lieve jeugd meer en meer bereikt worden, en velen, ook in rijperen leeftijd, harer en harer heilzame lessen zegenende gedachtig zijn!






{==68==} {>>pagina-aanduiding<<}

Treurige verschijnselen in eenige oorden van Noord-Amerika.

In die oorden van Amerika vooral, waar landontginning en bevolking eerst van lateren tijd dagteekenen, laat het maatschappelijk leven nog zeer veel te wenschen over. Vervulling van de eerste noodwendigheden houdt den geheelen mensch te zeer bezig, dan dat men daar reeds veel verstandelijke en zedelijke ontwikkeling zou kunnen verwachten. Daar ontbreekt inzonderheid die godsdienstige veredeling, welke door de regte kennis van het Christendom wordt bevorderd. Men weet, dat Kerk en Staat gescheiden zijn in de Nieuwe Wereld. De mannen, die vele bezigheden hebben en ruwere vermaken najagen, vervallen ligt tot onverschilligheid; de vrouwen hellen veelal tot dweeperij over. Onbeperkt is de vrijheid in het godsdienstige; doch men ziet daar verschijnselen, welke den menschenvriend bedroeven. In de steden zijn scharen van predikers, die, om opgang te maken, hunne toevlugt tot een wild en stuitend marktgeschreeuw nemen; op het land, waar de woningen verre van elkander liggen, is dikwerf een volslagen gebrek aan kerken en godsdienstig onderwijs. De sekten in de steden zijn bijkans ontelbaar; deze hebben elk een eigen kerkelijk bestuur, en gewoonlijk staat hij aan het hoofd, die het krachtigst op de hartstogten weet te werken. Ook moet ieder burger zich bij eenen aanhang voegen; anders heet hij geen Christen. Op het land daarentegen, bijzonder in de westelijke Staten, heeft het volk geene andere gelegenheid, om stichting te erlangen, dan in de zoogenaamde camp-meetings (veld-vergaderingen), welke, naar luid der berigten van reizigers, wel eens in eene soort van Saturnaliën ontaarden. En niet veel beter schijnen de revivals (wedergeboorten) in de steden te zijn. Uitgezonderd de Episcopalen, Katholieken, Unitarissen en Kwakers, hebben die tooneelen, in meerdere of mindere mate, bij alle andere sekten plaats. Daar zijn predikers,

{==69==} {>>pagina-aanduiding<<}
welke, op zekere tijden, schaarswijze de steden van de Vereenigde Staten rondtrekken. Gewoonlijk nemen zij hunnen intrek bij geloofsgenooten, en elken avond, dien men niet in het bedehuis doorbrengt, wijdt men aan zoogenaamde aandachtsoefeningen, die elders gezelschappen genoemd zouden worden. Daar wordt dan gegeten, gedronken, gebeden, gezongen, gebiecht en bekeerd. Van deze revivals, of opwekkingen van het godsdienstig leven, spreekt men weken lang vooraf; want, daar er in de westelijke steden geene schouwburgen gevonden worden, en societeiten en openbare wandelingen niet in gebruik zijn, blijft de kerk de eenige plaats, waar de vrouwen haar pronkgewaad kunnen toonen. Deze wedergeboorten dus, benevens het veelvuldig kerkgaan, de tewoordigheid van zoo vele vreemde predikers enz., brengen eenige verandering in haar eentoonig leven. Het volgende tooneel, door eene Engelsche reizigster, Mistress trollope, bij zoodanige gelegenheid in eene Presbyteriaansche kerk bijgewoond, kan den lezer een duidelijk begrip van de overhelling tot geestdrijverij in dat zonderlinge land geven:
Het was in den zomer. De godsdienstoefening, die wij, op bijzondere aanbeveling, wilden bijwonen, nam eerst met de avondschemering eenen aanvang. De kerk was sterk verlicht en tot stikkens toe vol. Wij zagen drie predikers nevens elkander op eene soort van tooneel staan, hetwelk, met een fraai rood voorhangsel voorzien, omtrent ter hoogte van een' gewonen predikstoel, ter plaatse van het altaar, zich verhief. Wij plaatsten ons digt bij het hek, dat het spreekgestoelte omgeeft. De in het midden staande prediker bad. Het gebed was overdreven hartstogtelijk, en de manier van uitdrukken aanstootelijk, soms gemeen. Daarop werd een lied gezongen, en een ander leeraar trad op, om te prediken. Hij toonde veel welsprekendheid, maar welsprekendheid van eenen verschrikkelijken aard. Hij beschreef met ontzettende naauwkeurigheid de laatste oogenblikken van het verdwijnend leven, en schilderde daarop den voortgang

{==70==} {>>pagina-aanduiding<<}
der ontbinding na den dood met eene waarheid, die walgelijk was voor het gevoel. Op eenmaal viel hij uit den tot nu toe rustigen, beschrijvenden toon in een gillend geschreeuw van ontsteltenis. Hij boog zich voorover, alsof hij naar iets aan den voet des kansels zag, en deelde ons daarop mede, wat hij aanschouwde in den afgrond, die zich voor hem scheen te openen. Dit was buiten twijfel voor hem een zeer gelukkige inval, om de beschrijving van de hel des te levendiger te maken. Toen kwamen alle beelden, welke vuur, vlammen, zwavel, gesmolten lood, gloeijende tangen aan de daaronder trillende zenuwen konden aanbieden. Het zweet liep hem bij stroomen van het aangezigt; zijne oogen rolden wild in het hoofd; de mond schuimde, en alle zijne gelaatstrekken teekenden eene zoo groote ontroering, als hij ooit zou kunnen gevoelen, indien hij het beschrevene met eigene oogen aanschouwde - de voorstelling was, in hare soort, voortreffelijk. Hij wierp eindelijk een' smeekenden blik op zijne beide ambtgenooten, alsof hij te kennen wilde geven, dat hij afgemat was, en daarop zette hij zich neder, het zweet van zijn aangezigt afdroogende. Weldra stonden de beide anderen op, en begonnen een lied aan te heffen. Het duurde eenige seconden, eer de Gemeente, als naar gewoonte, mede kon invallen; bleek van ontsteltenis waren alle aangezigten. Nadat het lied geëindigd was, plaatste zich een hunner in het midden, en vroeg de toehoorders op eenen slependen, temenden toon, of datgene, wat hun geliefde broeder had gezegd, hun ter harte was gegaan - of zij de hel vermijden wilden, welke hij hun had vertoond? ‘Komt dan,’ voer hij voort, de armen naar hen uitstrekkende, ‘komt dan en belooft het ons, en wij willen u jezus wijzen, den lieven jezus, die er u van bevrijden zal! Maar gij moet tot Hem komen! Gij moet u niet schamen, tot Hem te komen! Heden avond nog zult gij het Hem zeggen, dat gij u zijner niet schaamt!
Wij willen u den weg banen; wij willen de bank vrij maken, waarop berouwhebbende

{==71==} {>>pagina-aanduiding<<}
zondaren zich mogen nederzetten! Komt dan, komt op de bank des berouws; komt! komt! komt!’
Men zong op nieuw, terwijl een van de drie predikers een paar lange banken voor het hek deed ontruimen, en de lieden, die daarop gezeten hadden, terugwees. Intusschen eindigde ook dit lied, en andermaal werd de Gemeente opgeroepen, om zich over jezus niet te schamen, maar op de bank des berouws plaats te nemen en zich aan de borst des Heeren te leggen. ‘Wij willen,’ sprak de prediker, ‘nog eenmaal zingen, om u tijd te geven.’ Men zong weder. Nu ontstond overal in de kerk eene beweging, die in den beginne slechts zacht was, doch allengs meer merkbaar werd. Jonge meisjes stonden op, gingen weder zitten, en stonden nog eens op. Toen kwamen de arme schepsels zachtkens van hare zitplaatsen, waggelden met gevouwen handen, met hangende hoofden, aan alle leden bevende, en hoe meer zij naderden, hoe luider men haar zuchten en snikken hoorde. Eindelijk zetteden zij zich neder op de bank des berouws. Het gezang hield op. Twee van de predikers traden van het tooneel af, keerden zich de een ter regter-, de ander ter linkerhand, en begonnen de bedeesdere meisjes iets in het oor te fluisteren. Wat zij zeiden, was niet te verstaan; maar het zuchten en snikken werd daarbij steeds luider en akeliger. Jonge meisjes met bleeke en ontstelde gelaatstrekken vielen eerst op de knieën en dan op het aangezigt neder; men hoorde haar angstig schreeuwen, en daar tusschen riep nu en dan eene kermende stem, op een' jammervollen, hartbrekenden toon: o, Heere jezus! help mij! De twee predikers gingen steeds onder dezelven heen en weder, maar klommen van tijd tot tijd op de banken, en verkondigden, met de geweldige stem van eenen marktschreeuwer, de blijde boodschap der verlossing, waarop dan, uit alle gedeelten des gebouws, uit schorre kelen, een wedergalm antwoordde: Amen! lof en prijs! amen! terwijl de ter aarde gevallene
boetelingen aanhoudend zachte toespraak en van tijd tot tijd

{==72==} {>>pagina-aanduiding<<}
eene mystieke liefkozing ontvingen. De meesten der meisjes werden door zenuwtrekkingen aangegrepen, en toen de beweging op het hoogste was, begon de boven gebleven prediker op nieuw een lied aan te heffen, alsof hij daarmede alle ander geluid verdooven wilde. Het was een akelig tooneel, jonge schepsels zoo in den morgen des levens van hevige ontsteltenis aangegrepen en misschien voor het gansche leven naar ligchaam en geest gekrenkt te zien. Een meisje, dat naauwelijks veertien jaren oud scheen, lag in de armen van een ander, dat iets ouder was; hare oogen stonden wijd open, haar gezigt was doodbleek, kin en boezem met schuim bedekt; zij scheen geheel bewusteloos te zijn. Een der predikers naderde tot haar, greep hare teedere hand, sprak: Jezus is bij u; loof den Heer! en ging daarop verder.
Hadden de mannen in Amerika meer achting voor de vrouw, hoe zouden zij hunne echtgenooten en dochters zoo kunnen laten behandelen en mishandelen? Dat het enkel vrouwen, en wel meest jonge meisjes waren, die zich op de banken des berouws plaatsten, behoeft naauwelijks gezegd te worden. De toehoorders waren grootendeels welgekleede lieden, en de zwierigste vrouwen uit de stad bevonden er zich bij tegenwoordig; ja, gedurende den ganschen tijd der wedergeboorte wemelden de kerken van sierlijk uitgedoste personen.
Op deze wijze zoeken de vrouwen te Cincinnata tijdkorting. In den schouwburg te gaan, is verboden. Kaartspelen wordt voor zondig gehouden. Daar zij echter als huishoudsters steeds de handen vol werk hebben en zoo vlijtig arbeiden, gevoelen zij behoefte aan eenige uitspanning, en vinden die bij zoodanige vertooningen in de kerk! - Hoe verre gaan soms de verbijsteringen van den menschelijken geest! Moge de prediking van het zuivere Evangelie, dat het verstand verlicht en het hart veredelt, alle onverschilligheid, alle dweeperij, ongeloof en bijgeloof allengs doen verdwijnen!



{==73==} {>>pagina-aanduiding<<}

Het leven is iets ernstigs.

‘Het leven is iets ernstigs.’ Dit zijn woorden van eene ruime en groote beteekenis. Ik hoorde die eenmaal uitspreken door een' der meest begaafde Redenaars hier ter stede (*). Zij troffen mij. Niet, dat ik vroeger het leven als iets beuzelachtigs beschouwd had; maar veeleer uit oorzaak, dat het ons altijd streelt, in het openbaar, van den kansel af, iets te hooren zeggen, dat met onze bijzondere gevoelens geheel overeenkomstig is. Onuitwischbaar zijn dan ook de gemelde woorden in mijn geheugen gebleven, en hebben bij mij de overwegingen doen opkomen, welke ik thans aan mijne Landgenooten mededeel, en die ik wensch, dat niet zonder eenige belangstelling door hen gelezen en overdacht zullen worden.
Waartoe de ontelbare schare menschelijke wezens, wien de aarde ter woonplaatse aangewezen is, en op welke hunne geslachten elkander sinds duizende jaren afwisselen, indien met het zeer kort verblijf van iederen sterveling alhier geene ernstige zaken verbonden waren? Dat verblijf alhier noemen wij ons leven, en toch de meest verlichten althans weten zeer wel, dat ons leven niet eindigt met onze omwandeling op deze wereld. Duurt nu het bestaan voort na de ontbinding des ligchaams door den dood, zoo moet ons aanzijn in het ligchaam een staat van voorbereiding wezen, ten einde de nieuwe loopbaan, die ons buiten het ligchaam wacht, eenigermate voegzaam te kunnen intreden; en daar wij in onzen nieuwen werkkring, meer dan hier beneden, geestelijke wezens zullen zijn, zoo volgt hieruit ten duidelijkste, dat het ons betaamt, reeds hier, de belangen onzer onsterfelijke ziel, met inspanning van alle krachten, te behartigen. Deze hoogst gewigtige taak, die ons door de Goddelijke wijsheid en liefde is opgelegd, maakt het leven op aarde tot zoo iets ernstigs. En ach! hoe velen, hoe ontzettend velen zijn er, die maar zelden aan deze ernstige zijde des levens denken, of, zoo zij er somtijds aan denken, er zich zoo weinig over bekommeren en zoo loszinnig voortgaan, alsof het aanzijn na den dood niet meer

{==74==} {>>pagina-aanduiding<<}
dan eene hersenschim ware! Waaruit bestaat ons leven? Is het niet uit tijd, uit elkander, van ons geboorte- tot ons sterfuur, onophoudelijk opvolgende oogenblikken, van welke één enkel terug te roepen zoo onmogelijk is als de zon tegen te houden op hare baan? Zou men daarom niet moeten denken, dat de tijd als iets overkostbaars zou gewaardeerd, en het kwalijk besteden of nutteloos verbeuzelen van denzelven met alle mogelijke zorgvuldigheid zoude vermeden worden? En wat ziet men, integendeel, in het algemeen gebeuren? Dat de menschen geen acht slaan op het snel verloopen van den tijd, veel meer, dan noodig is, van denzelven verslapen, een groot gedeelte in ledigheid en verveling laten wegglijden, een ander groot gedeelte met kinderachtige zoogenaamde vermakelijkheden doorbrengen! Uitspanning te genieten, is volkomen geoorloofd, en wordt geenszins door onze heilige Christelijke Godsdienst verboden; maar uitspanning zonder voorafgegane inspanning is niet denkbaar; en evenwel noemen velen uitspanning, hetzij eene ellendige werkeloosheid, hetzij eene waarlijk zondige tijdverbeuzeling, trachten naar niets dan vermaak, en hollen, om zoo te spreken, het leven dansende en zingende door! Misschien zal men mij hier de tegenwerping maken, dat echter, in eene beschaafde maatschappij althans, ieder mensch, over het algemeen, deszelfs ambts- of beroepsof huiselijke bezigheden heeft, en dagelijks werkt, hetzij in het waarnemen van dat ambt, of in het uitvoeren van dat beroep, of in het vervullen dier huiselijke verpligtingen. Mijn wederantwoord is, dat op verre na niet altijd al dat werken behoorlijk in verband gebragt wordt met het begrip, dat het leven iets ernstigs is. Trouwens, hoe dikwijls wordt er niet, op welke wijze dan ook, gesloofd om wereldsche eer, of om geld, of om lof te bejagen! Hoe onzuiver zijn niet dikwijls de bronnen der werkzaamheid; hoe onzuiver de genietingen, die men zich werkende voorstelt! Zoodra het uitzigt op ons eeuwig bestaan
bij eenige onzer bemoeijingen uit het oog verloren wordt, of zoodra men tegenstrijdig met de eeuwige belangen handelt, bewijst men even zeer, als wanneer men alleen aan vermaak en verstrooijing denkt, dat men geen besef heeft van het ernstige des levens. Het zij mij vergund op mijne beurt te vragen: de hofambtenaar, die zijne dagen slijt in het wachten op de wenken van zijnen Vorst, en zich hoovaardig aanstelt,

{==75==} {>>pagina-aanduiding<<}
als ware hij een bij uitstek nuttig lid der maatschappij; de handelaar, die dag en nacht onledig is met berekenen van hetgene hem het meeste geldelijke voordeel zou kunnen aanbrengen; de huisvader, die onophoudelijk peinst over hetgene hem en zijn gezin den tijd op de niet nuttigste, maar aangenaamste wijze kan doen slijten, - zonder dat bij den een' of ander' van die allen tijd of lust tot nadenken over de groote bestemming van ons allen overblijft, - zouden zij wel naar eisch het ernstige van het leven beseffen? Wereldsch belang is bij hen hoofdzaak. Het wordt, willen wij gaarne gelooven, in gemoede behartigd, en in overeenkomst met ieders pligtbesef. Maar wordt er wel bij gedacht: Al het wereldsche is ijdelheid: ik ben hier niet alleen om voor het wereldsche te zorgen; eene hoogere bestemming roept mij tot bemoeijingen van ernstiger aard? Zoo neen, dan slooft men voor hetgene vergankelijk is, en verliest de ernstige zijde van het leven uit het oog. En de vrouwen? Wanneer die in de hoogste standen meest hare kleedij bestuderen, gestadig er op uit zijn, om zich nieuwe sieraden aan te schaffen en haar ligchaam op het bevalligste te tooijen; des morgens naar de vermakelijkheden van den avond, en des avonds naar die van den volgenden dag verlangend uitzien; voorts genieten alwat er van wereldsche verstrooijingen te genieten valt, - wanneer die in de lagere standen op gewin en geldelijk voordeel uitsluitend hare gedachten vestigen, wat zij soms overgegaard hebben in buitensporigheid of uitgelatene vrolijkheid verbrassen: wat wordt er bij haar van het ernstige des levens? Ernst evenwel is geene somberheid; de laatste sluit de vrolijkheid buiten, de eerste is er volkomen bestaanbaar mede: dit zeg ik, ten einde men mij wél begrijpe, en versta, dat ik het boven geschetste tafereel niet opgehangen heb, om als 't ware eene blaam te werpen op het waarnemen ieder van zijn beroep, of op het toegeven aan de zucht naar genot, welke ieder' mensch natuurlijk
eigen is; gezegd tafereel werd eeniglijk wat somber gekleurd, om het contrast te beter te doen uitkomen tusschen een leven zonder, en een leven in ernst doorgebragt; want hij of zij, die dit laatste doen wil, behoort, bij ambtsbezigheid, beroepsuitoefening, huiselijke bemoeijing, ja streven naar roem of vermaak, met dat alles niet zoo uitsluitend ingenomen te wezen, dat alle nadenken over het kortstondige van ons aanzijn op aarde,

{==76==} {>>pagina-aanduiding<<}
over het in zichzelve beuzelachtige van alle louter aardsche bemoeijingen of belangen, en over hetgene ons na het scheiden uit dit leven wacht, er bij verloren ga, of enkel bij voorbijgaande vlagen, zonder vrucht te dragen, oprijze. Wederom herhaal ik, men versta mij wél. Ik verlang geenszins, dat ieder mensch van afgetrokkene overpeinzingen zijne gestadige bezigheid make, of het genot des levens verbittere door het onafgebroken denken aan den dood; maar dit slechts, dat bij alles, wat hij doe, de ernstige strekking des levens hem voor den geest zweve, en invloed op zijne handelingen, bemoeijingen, uitspanningen hebbe, op zulk eene wijze, dat hij nooit het leven op aarde als een op zichzelf staand tijdvak, dat zonder gevaar verbeuzeld kan worden, beschouwe; nooit een verloren uur als iets onbeduidends aanzie; nooit als eene onverschillige zaak aanmerke, of de tijd al dan niet nuttig besteed worde. ‘Wat zal ik doen?’ roept vaak de in overvloed zich badende ledigganger al geeuwende uit: ‘ik heb geld genoeg; ik behoef niet te arbeiden; ik behoef mij met geene lastige bezigheid, die mijne vrijheid belemmeren zou, te kwellen.’ O, hij bedenke, hoe veel er te leeren en te weten is; hoe iemand, die met alle magt zich op het verkrijgen van volkomene kennis, in één enkel vak slechts, toelegt, nimmer die volmaaktheid bereikt; hoe het wél besteden der toevertrouwde talenten door den Heiland zelven als pligt wordt afgemaald! - ‘Het is voor mij nog te vroeg, om mij aan eenige gezette bezigheid over te geven,’ zegt soms een jongeling, die in ruime omstandigheden verkeert: ‘nog moet ik genieten, wat mij het leven biedt; met de jaren komen de zorgen van zelve; dan is het werkenstijd!’ Maar weet hij, die zorgelooze, dat hij de jaren, die hij wacht, bereiken zal? weet hij, dat zijn voorbereidingstijd zeer lang zal wezen, en dat hij nog lust en geschiktheid hebben zal, om het leven als iets
ernstigs te gaan beschouwen en gebruiken, nadat hij zich aan lediggang en tijdverkwisting zal hebben gewend? - ‘Het is voor mij te laat,’ spreekt weleens een roekelooze grijsaard: ‘wat zal ik nu nog doen? mijne geestvermogens zijn verstompt; mijn geheugen schiet dikwijls te kort; ik heb, al mijn leven door, mij op gezelschappen en in schouwburgen laten vinden, met het bezoeken der openbare wandelplaatsen het grootste deel

{==77==} {>>pagina-aanduiding<<}
mijner voormiddagen, met kaartspelen mijne meeste avonden doorgebragt; gewoonte is mij eene tweede natuur geworden; ik moet voortgaan gelijk ik begonnen heb!’ Die onvoorzigtige! Was hij dan als mensch op de aarde geplaatst om zóó te leven, om het edele geschenk des aanzijns zoo weinig te achten, als ware er niets ernstigs mede verknocht? O, hoe zal het hem, hoe zal het allen, die het leven op aarde verbeuzelden, grieven, wanneer hun sterfuur dáár zal zijn, als zij zich ongeschikt gevoelen, en dat door eigene schuld, om een' verhevener werkkring in te treden! ‘Werkt terwijl het dag is,’ gebiedt Hij, die in zijn eigen onvermoeid werkzaam leven almede een voorbeeld gegeven heeft, dat behoort nagevolgd te worden, in zoo ver het na te volgen is, inzonderheid door allen, die, in Hem geloovende, van een bestaan na het leven op aarde verzekerd zijn, en zoo, al ware het tegen wil en dank, noodzakelijk erkennen moeten, dat het leven iets ernstigs is. En zoude men, de leefwijze en het gebruiken van den tijd van eene overgroote menigte menschen naauwkeurig gadeslaande, wel zeggen, dat het voorschrift en het voorbeeld van jezus hun gestadig, zoo als dit behoort te zijn, voor oogen was? In waarheid neen! Zal niet, wie zich tot eene reis bereidt, (die vergelijking is niet nieuw, maar juist, en in deszelfs toepassing gewigtig genoeg om herhaald te worden) zich de dagen, die zijn vertrek voorafgaan, ten nutte maken, alles bedenken, wat hem noodig is, om zijne nieuwe loopbaan zonder overgroote bekommering te kunnen intreden, zich van alles voorzien, wat hem in de onbekende gewesten, die hij meent te bezoeken, zou kunnen te stade komen? Maakt niet elk welberaden man, terwijl hij nog gezond en in het volle genot der levenskrachten is, beschikkingen over zijn tijdelijk goed, waaraan hij zelf den naam geeft van uiterste wil, eensdeels in de overtuiging, dat hij vroeg of laat sterven zal,
anderdeels ten einde hij, stervende, zijn hoofd in zoo verre gerustelijk zal kunnen nederleggen, dat zijne bezittingen nu in de regte handen zullen komen? En zou de mensch, zou de Christen vooral, zonder zich te bezondigen en als een onzinnige te handelen, onnadenkend en zorgeloos, met opzigt tot hetgene hem, na de levensreis op aarde en na het gebruiken van zijn wereldsch goed, te wachten staat, kunnen voortleven, als ware zijn leven niet iets ernstigers,

{==78==} {>>pagina-aanduiding<<}
dan dat van eene plant, die ontluikt, bloemen, soms vruchten, soms ook wel geene vruchten voortbrengt, dan verwelkt en vergaat!? O, waarlijk neen! De adeldom onzer natuur eischt iets beters; onze eernaam van Christen gedoogt eene geringschatting en verbeuzeling des levens niet. Of heeft jezus te vergeefs geleerd, gewerkt en geleden? vergeefs door Zijne opstanding de waarheid van ons leven na den dood aan het licht gebragt en bezegeld? vergeefs beloofd, dat Zijne getrouwen Hem in de woningen, die Hij bij den Vader ging bereiden, volgen zouden? O, wie in Hem gelooft, moet noodzakelijk het aardsche leven als iets ernstigs aanzien! Gewennen wij ons dan meer en meer, dit te doen; treden wij omzigtig, maar welgemoed, nadenkend, maar eene betamelijke vreugde niet afwijzende, met ernst, maar in opgeruimdheid des harten, op onze loopbaan voort, ten einde wij onder die getrouwen mogen gerekend worden, voor wie, aan het einde dier loopbaan, de kroon der overwinning opgehangen is! - Eene maand van een nieuw jaar is weder voorbijgegaan. Hoe ontzettend vele uren, in het oude jaar, ja in de eerste maand van het nieuwe doorleefd, zijn welligt van velen doorgebragt, alsof het leven gansch niet iets ernstigs ware! Velen zijn echter, hetzij plotseling, hetzij na het doorstaan van een meer of min langdurig lijden, van dit aardsche tooneel naar eene andere bestemming overgegaan. Die het nieuwe jaar intraden, weten niet, hoe vele uren nog te hunner beschikking staan; weten niet, of zij het einde van den zich geopend hebbenden jaarkring hier beneden bereiken zullen. O, dat zij dan ten minste zich aan het voorbeeld van anderen spiegelen, niet verzuimen alle uren op hoogen prijs te stellen, en zichzelven voortaan het verwijt sparen van het leven niet als iets ernstigs te hebben aangezien! Laat voor ons allen de klokslag, die het einde van een' dag en de geboorte van een' nieuwen dag aankondigt, wezen als eene stem, die uit den Hemel roept:
‘Menschenkind! let op uwe gangen! Houd in gedachte, wat u hier ernstigs te doen, hier namaals heerlijks te wachten staat! Dank God voor het genoten goede; verheug u in het goede, dat u, onverdiend, nog te beurt vallen zal: maar let op ieder oogenblik; verbeuzel er niet één, als van geen belang zijnde! Uit eene aaneenschakeling van oogenblikken bestaat uw leven op aarde, en dat leven moet u iets ernstigs zijn, want het is eene voorbereiding tot een eeuwig leven.’
M.J.






{==79==} {>>pagina-aanduiding<<}

Duitsche schrijvers, met Fransch-Engelsche brillen.

Pölitz, in zijn Algem. Neues Repertorium für 1833, No. 15, op den eersten Aug. 1833 het zesde Deel van venturini's Chronik recenserende, schreef daaruit, zonder eenige teregtwijzing, de volgende echtjakobijnsche Leugen en toebehoor af: ‘In de meeste voorsteden van den Haag zag men, na den korten Veldtogt (van 10 dagen), ooren en vingers aan de deurposten gespijkerd, welke van de ligchamen der gesneuvelde Belgen waren afgesneden. In bijgevoegde opschriften waren dag en uur vermeld, waarop deze zegeteekenen veroverd waren. Uit barmhartigheid stuurt men Zendelingen naar Afrika en Amerika; - zendt ze liever naar Holland in de nabijheid.’
Was het dezen Mannen om waarheid te doen geweest, dan hadden zij vóór en tégen gelezen, en, behalve het schandblad, den Brusselschen Courrier, ook den Lynx en het Journal de la Haye. Sedert 30 Sept. 1831 stond de weg voor hen open, om zich door laatstgemeld Papier, No. 234, te laten inlichten. Dat zij, geen licht zoekende, zich aan de eer van een braaf en achtingwaardig Volk vergrepen hebben, moge dan ter dezer plaats mede gedacht blijven - ook door de volgende min ernstige regels:

Door Venturini en door Pölitz aangeklaagd, 
Als ware 't mes bij ons gescherpt op Belgische ooren, 
Krijgt 's Gravenhaag een strafsermoen te hooren: 
Dra komt de Boetgezant uit Duitschland opgedaagd. 
Reeds zie ik hem de grenzen overstappen! 
Hij meent het goed met u! vergeld dit, Hagenaar; 
En, zoo de Man, te Delft (*), het Bedlam mogt ontsnappen, 
Heb gratis Nieskruid voor hem klaar. 
 
a.c.w. staring. 





{==80==} {>>pagina-aanduiding<<}

Ontzettende menigte van ratten te Parijs.

Het is onmogelijk, slechts eenigermate bij gissing te ramen, hoeveel het getal van deze dieren wel beloopt in de hoofdstad van Frankrijk; maar dat het verbazend groot moet zijn, kan blijken uit de daadzaken, die wij zullen bijbrengen.
Men heeft weleens den wensch geuit, dat de slagthuizen op zekeren afstand van Parijs verwijderd mogten worden, doch van dit plan afgezien, voornamelijk uit vreeze, dat de nabuurschap er gevaarlijke gevolgen van zoude ondervinden, indien dat vraatachtig gedierte eensklaps van het gewone voedsel beroofd wierd. De krengen der paarden, die elken dag sterven of gedood worden, (en somtijds bedraagt dit getal 35) vindt men den volgenden morgen tot op de beenderen verslonden. Als men nu in aanmerking neemt, dat de ratten eene groote hoeveelheid van de peesachtige deelen en ingewanden, die uit de slagthuizen op den vuilnishoop geworpen worden, opeten, en als voorts berekend wordt, wat eene enkele rat verteert, kan men eenig denkbeeld maken van de verbazende menigte dezer dieren. Zekere dussaussois, eigenaar van een slagthuis, heeft trouwens eene nog betere proeve genomen. Een gedeelte van zijn gebouw is omgeven door sterke muren, waarin beneden eenige gaten gemaakt zijn, om tot het in- en uitgaan der ratten te dienen. Binnen deze, alzoo ingeslotene, plaats wierp hij twee of drie doode paarden. Na eerst voorzigtig en zoo stil mogelijk alle gaten gestopt te hebben, trad hij, vergezeld van eenige zijner werklieden, die ieder in de eene hand eene fakkel, in de andere eenen stok hadden, op het plein, en begon, de deur achter zich gesloten hebbende, eene algemeene jagt en slagting. Het was niet noodig, te mikken; want, hoe men ook sloeg in het wilde, elke slag trof zeker ééne rat; en de genen, die over den muur wilden klimmen, waren genoodzaakt, zich te laten vallen, wanneer men de brandende fakkels van onderen tegen hen hield. Door herhaling van dit middel, telkens na verloop van vijf dagen, doodde hij in den tijd van eene maand 16,050 ratten. In één' nacht werden er 2,650 geveld, en het bedrag van vier jagten was 9,101. Als men nu onderstelt, dat de krengen van paarden, die op andere plaatsen te
Parijs liggen en elken nacht verslonden worden, even veel ratten aantrekken, moet het aantal ongemeen groot zijn. Deze dieren heb-
{==81==} {>>pagina-aanduiding<<}
ben, even als de konijnen, in de naburige velden zich verblijven gemaakt. Al de omringende hoogten zijn als ondermijnd en bewoond tot op verren afstand. Ook ondergraven zij muren en gebouwen. Alleen door bijzondere voorzorgen te gebruiken - door den grond met gebroken flesschen te vullen - is het genoemden dussaussois gelukt, een klein huisje, dat aan zijne slagterij belendde, voor instorten te beveiligen. De menigte der ratten is zoo groot, dat zij niet allen in de nabijheid der slagthuizen zich kunnen ophouden. Daar zijn veel betreden en welbekende rattenpaden, welke van de plaatsen, waar de paarden gedood worden, tot op eenen afstand van eenige honderd schreden, dwars over de velden leiden. Men bemerkt die vooral bij nat weder, wanneer dezelve met een kleiachtig slijk bedekt zijn, dat aan de pooten der ratten kleeft, wanneer deze uit hare holen komen.
Merkwaardig is de voorkeur, welke deze dieren aan eenig bijzonder gedeelte van het paard geven; zij beginnen steeds met de oogen, drinken het daarin vervatte vocht, en eten het vet, dat achter in de oogholte is. Daar is geen voorbeeld, dat een dood paard eenen nacht over ligt, en de oogen des morgens niet verslonden zijn. Gedurende eene strenge vorst, toen het onmogelijk was de paarden te villen en open te snijden, die eenigen tijd aan de lucht blootgesteld waren geweest, en toen het gevolgelijk ook voor de ratten moeijelijk werd zich met paardenvleesch te voeden, wisten zij zich op volgende wijze te redden: zij drongen namelijk in het ligchaam, of door de wond, zoo het dier met een mes in de borst doodgestoken, of door den endeldarm, zoo het anders gestorven en de huid niet afgetrokken was. Dan huisden zij daar binnen en verslonden het vleesch, zoodat, toen het begon te dooijen, de werklieden niets vonden dan vel en geraamte, zoo geheel van vleesch ontdaan, alsof een bekwaam ontleedkundige aan het werk ware geweest.
De ratten vermenigvuldigen zeer sterk. De wijfjes werpen vijf of zes malen in het jaar. Bij eenigen, die wij openden, vonden wij 14, 16 tot 18 jongen. Men behoeft slechts den grond met den voet een weinig om te roeren, om ratten te ontmoeten. De stoutheid en vraatzucht van deze dieren gaat bijkans alle verbeelding te boven. Het volgende geval moge er ten bewijze van strekken. De Heer magendie, zelf naar Montfaucon gegaan zijnde, om twaalf ratten te krijgen, waarmede hij proeven wilde doen, had die te zamen in

{==82==} {>>pagina-aanduiding<<}
een kistje laten werpen. Bij zijne tehuiskomst opende hij hetzelve en vond slechts drie ratten; de anderen waren door deze verslonden, en er bleef niets over, dan de staarten en beenderen.
Zou men nu, dit berigt in aanmerking nemende, niet mogen vragen: Is er reden, om te vreezen, wat de ratten doen zouden, in geval van verwijdering der slagthuizen op grooteren afstand van Parijs? Mag er niet op de natuurlijke vraatzucht van deze dieren gerekend worden? Zullen zij, wanneer de honger prikkelt, elkander niet verslinden in hare holen, even als in het kistje van magendie? Ook zal de zucht naar winst mede toebrengen tot derzelver verdelging, daar de bontwerkers thans begeerig naar de vellen schijnen. Vóór eenigen tijd verkochten de werklieden van dussaussois die voor drie francs en vijftien sous het honderd. (*)






Kleine bijdrage tot de natuurlijke historie.

Aan den Heer Redacteur der Vaderlandsche Letteroefeningen.
Weledel Heer!
Als eene bijzonderheid, de Natuurlijke Historie betreffende, kan ik UEd. melden, dat zich in den Wieringerwaard bij den landman s. dissel een driejarig koebeest bevindt, waarbij nimmer een stier geweest is, die derhalve ook nooit gekalfd heeft, en nogtans dagelijks goede melk geeft.
Nimmer van zulk een geval gehoord hebbende, en voor de waarheid van het boven gemelde instaande, achtte ik zulks der mededeeling niet onwaardig; het aan UEd. overlatende, of UEd. zulks een plaatsje in uw geacht Tijdschrift waardig keurt.
Met hoogachting heb ik de eer mij te noemen
Schagerbrug in de Zijpe, den 2den van Wintermaand 1833.


UEd. dienstv. Dienaar j.c. honigh. (*)






{==83==} {>>pagina-aanduiding<<}

Het vloo-proces. (*)

(Gazette des Tribunaux, 22 Nov. 1833.)

Regtbank van Correctionéle Policie te Parijs, 6de Kamer, onder het Voorzitterschap van den Heer pérignon; Zitting van 21 Nov.

Eene zeer ongemeene zaak bragt heden voor de Correctionéle Regtbank de bestuurders van twee dramatische ondernemingen, mededingers in roem en voorspoed. Het gold hier niets minder, dan het Buitengewoon Schouwspel der arbeidende Vlooijen, vertoond door den Heer maestro, op het Beursplein, No. 27, ter eene, en de Tentoonstelling der nijvere Vlooijen van Londen, onder de bescherming der Koninklijke Familie en des Adels van Grootbrittanje, enz. waarop de Heer berlolotto dagelijks het publiek vergast, in de straat Richelieu, No. 10, ter andere zijde.
Ten einde het wufte publiek te lokken en te boeijen, deed de Heer maestro, door geheel Parijs, geweldig groote biljetten aanplakken van dezen inhoud: ‘Buitengewoon Schouwspel der arbeidende Vlooijen, de eenige, welke eene zeer groote vermaardheid, en de eer verworven hebben der bescherming van al de Mogendheden van Europa.

{==84==} {>>pagina-aanduiding<<}

Het publiek zij gewaarschuwd, zijne Tentoonstelling niet te verwarren met die van een' kwakzalver in de straat Richelieu, als zijnde eene slechte en gemeene kopij van de zijne, te eenemaal de belangstelling des publieks onwaardig.
Men aanschouwt eene groote Balzaal, in welke twee vlooijen gekleed als Dames, en twee andere als Heeren, een wals uitvoeren. Tien vlooijen, in het orkest, bespelen verschillende instrumenten van geëvenredigde grootte. De muzijk is van rossini en duidelijk hoorbaar. De zaal is met smaak versierd en door lusters verlicht.
Het rijtuig van den Hertog van northumberland, getrokken door vier vlooijen, geheel getuigd; de koetsier en voorrijder, desgelijks vlooijen, in Hertoglijke liverei; de eerste houdt eene zweep, om zijn vierspan te kastijden.
Twee vlooijen beslechten eene zaak van eer, den degen in de hand.
Eene andere, in een blaauw kleedje, haalt een' emmer water op uit een' put.
Een olifant van verbazende grootte, door twee vlooijen voortgesleept.
Men ziet den Dey van Algiers in groot kostuum, een' schepter in de hand, te paard gestegen op eene vloo, welker tuigen van goud zijn.
Een groot gouden stuk geschut, getrokken door twee vlooijen.
De vertoonplaats is alle dagen open, van 10 ure des morgens tot 10 ure des avonds.
De entrée is 1 fr. per persoon; voor kinderen de helft.’
De Heer berlolotto bleef niet achterlijk, maar verspreidde alom biljetten van nagenoeg denzelfden inhoud, doch waarin alleen het woord charlatan zorgvuldig vermeden, en door dat van individu vervangen werd. Bij hem zaten, in stede van tien, twaalf vlooijen in het orkest. Bij hem zag men ook nog vier vlooijen, aan eene tafel zittende en eene partij piquet spelende; een driemast oorlogsschip van 120 stukken geschut, voorzien van alle zeilen, touwwerk, enz. getrokken door eene enkele vloo; den Hertog van wellington, met zijne twee Aides-de-camp, op geheel van goud getuigde vlooijen gestegen; de degens van zijne Duëllisten waren van staal; een steekspel, uitgevoerd door vlooijen in verschillend kostuum, enz.; terwijl hij voorts verzekert, dat de bevalligheid en juistheid der verrigtingen, gevoegd bij de

{==85==} {>>pagina-aanduiding<<}
overgroote moeijelijkheid; gelegen in het onderwijzen en kleeden van zoo kleine insekten, alles overtreffen, wat zich denken laat.
De lezing dezer beide authentieke stukken bragt natuurlijk de liefhebbers in eene groote verlegenheid; eene wreede onzekerheid deed hen onophoudelijk van het Beursplein naar de straat Richelieu, en omgekeerd, zich begeven.
Intusschen nam de Heer berlolotto, geweldig gegriefd door den bijnaam van kwakzalver, die in groote letteren op de aanplakbiljetten van den Heer maestro prijkte, de zaak zeer ernstig op, dagvaardde laatstgemelden, en dwong hem alzoo, zijne gewigtige werkzaamheden te verlaten, om zich op de bank der beschuldigden te komen nederzetten, waar ook zijn beschuldiger in persoon verscheen.
De Voorzitter doet den aanklager de gewone vragen. Berlolotto beantwoordt dezelve.
De Voorzitter. Welk is uw beroep?
Berlolotto, (met veel deftigheid.) Ik laat vlooijen zien. (Men lacht.)
Voorzitter. Waarover beklaagt ge u?
Berlolotto. Hier moet een kwakzalver zijn. De Heer maestro verwijt mij, dit te zijn; en ik, ik houd er hem voor. Één van ons beiden moet dus een kwakzalver zijn. Ik gedraag mij aan de uitspraak des Geregts.
De Heer maestro, op zijne beurt door den Voorzitter ondervraagd, staat met veel drift op, en zegt: ‘Mijne Heeren! Lang heb ik te Londen een' tak van nijverheid uitgeoefend, ten doel hebbende, op een klein tooneel, de zegepralen en vermeesteringen van Keizer napoleon te vertoonen. Men sprak mij van de onderneming van den Heer berlolotto. Ik ging die zien, en vond ze niet slecht. Later bekroop mij de lust, naar Frankrijk over te steken. Ik gevoelde, dat ik tot iets beters, dan hetgeen de Heer berlolotto had verrigt, bekwaam was; en wel des te levendiger, daar ik, van mijne kindschheid af, bestendig veel smaak en geschiktheid had voor de opvoeding van verschillende insekten. Zoo onderwees ik, op het Collegie, l....n, vlooijen enz. (Zich tot de vergadering wendende.) Men geve mij eene vloo, en ik zal haar, op staanden voet, op de schrijftafel zelve van Mijnheer den Voorzitter, doen werken (een luid, aanhoudend gelach); terwijl het den Heere berlolotto veel tijds kost, om ze te onderwijzen

{==86==} {>>pagina-aanduiding<<}
en te vormen. Ik heb dus mijne kleine Tentoonstelling ondernomen en tot stand gebragt, en vermeen in waarheid niet, den Heere berlolotto eenig onregt te hebben aangedaan, met vóór hem te Parijs mijne arbeidende vlooijen te vertoonen.’
De Heer barillon, Advocaat van berlolotto, neemt het woord:
‘Mijne Heeren! Gij zijt ongetwijfeld reeds ingewijd in de gewigtige debatten, tot wier behandeling gij heden als Overheidspersonen geroepen zijt. Immers, er is nagenoeg geen inwoner van Parijs, die niet aan zijn huis de biljetten heeft ontvangen, welke ik u als lasterlijk kom aanklagen. Dezelve hebben u gewisselijk kenbaar gemaakt, dat er in Parijs twee troepen Acteurs bestaan van eene gansch bijzondere soort, bekend bij den naam van arbeidende vlooijen; maar, hetgeen die biljetten u niet voldoende hebben verklaard, en hetgeen ik in last heb u te bewijzen, is, dat er, met betrekking tot de Heeren berlolotto en maestro, een uitvinder is en een namaker, een eerlijk man, die belasterd, en een eerlijk man, die een lasteraar is. Oordeelt zelve, Mijne Heeren, wat hij is van die beiden, voor wien ik mij hier vertoone!
De Heer berlolotto had aan zijnen vader het geheim te danken van het vernuftig beroep, thans door hem gedreven. Reeds in den jare 1815 vertoonde een Genuees, met name bruno, met wien de vader geässocieerd was, te Parijs nijvere vlooijen; de zoon, de van zijnen vader verkregen kennis zich ten nutte makende, deed reuzenschreden in de opvoeding der vlooijen. Nooit had iemand vóór hem eene vloo leeren putten, een paar leeren duëlléren, een orkest zamengesteld uit muzikale vlooijen! Hij bepaalde zich niet tot het werktuigelijke: een geschrift, verleden jaar te Londen door hem uitgegeven, getuigt, dat hij dit insekt als diepdenkend Natuurkundige heeft bestudeerd. Naauwkeurig beschrijft hij daarin deszelfs maaksel, zeden en gewoonten; in één woord, hij heeft op de vloo de zielkunde toegepast, zoo als men zulks tegenwoordig op den mensch doet. Vanhier, dat zijn roem welhaast zoo zeer steeg, dat hij zich vereerd vond met de bescherming der Grootbrittannische Koninklijke Familie, van den Adel en alle

{==87==} {>>pagina-aanduiding<<}
aanzienlijke personaadjen van Londen, waaronder met name Prinses augusta en de Hertog van glocester. Zoodat gedurende meer dan twee jaren zijne Tentoonstelling van Vlooijen bestendig een' verbazenden toeloop had, en, als 't ware, eene Volksinrigting is geworden.
Te Londen maakte de Heer berlolotto, voor het eerst, kennis met den Heer maestro. Deze speculeerde, op geheel verschillende wijze, op de algemeene nieuwsgierigheid: hij vertoonde aan Londens bevolking de Veroveringen van napoleon. Maar het schijnt, dat te Londen zoo wel, als elders, de betoovering, aan dien grooten naam verbonden, door te groote verspilling, eindelijk uitgeput raakte, en dat de glorie van napoleon maestro geen brood meer gaf. Hij nam daarom de toevlugt tot een' anderen tak van nijverheid, aangemoedigd door het voorbeeld van berlolotto. Hem beving eene jeukte, om het publiek nijvere vlooijen te vertoonen. Hij zeide Londen voor Parijs vaarwel, en napoleon voor arbeidende vlooijen! Het stond hem ongetwijfeld vrij, aldus van het oneindig groote af te dalen tot het oneindig kleine; maar niet, den voorspoed van anderen te ondermijnen, door, ten koste van den Heer berlolotto, te Parijs, letterlijk diens aankondigingen te kopiéren; hem, een nieuweling in het vak, die, vóór zijne komst alhier, naauwelijks eene mannelijke van eene vrouwelijke vloo wist te onderscheiden; (en het schijnt, dat deze onderscheiding, in het belang der kunst, van het hoogste gewigt is.) En ondertusschen vermeet hij zich de bewering, dat hij de eenige bezitter is van vlooijen, die een' Europeschen roem hebben verworven!
De Heer berlolotto kon niet onverschillig blijven bij zoo veel onbeschaamdheid. Hij vernam te Londen, dat men te Parijs zijne aanspraak op de gunst des publieks overweldigde. Men gevoelt, hoezeer hem deze naäping moest steken! Hij scheept zich onmiddellijk, met zijn oorlogsschip van honderdtwintig stukken, zijn' olifant, zijne Balzaal en heel zijn microscopisch gevolg, in op de pakketboot, en komt te Parijs, vast beraden, om eenen namaker, stout genoeg om zich met de vederen van eenen roem te tooijen, dien hij nooit behaald had, rekenschap af te vorderen. De aankondiging van maestro dien ten gevolge, u, Mijne Heeren, bekend,

{==88==} {>>pagina-aanduiding<<}
waarin hij den Heer berlolotto een' kwakzalver noemde, - deze beleediging deed de maat des onbescheids overloopen. Berlolotto gaf zijner regtmatige verontwaardiginge lucht in de krachtigste bewoordingen. Ziet hier het antwoord van maestro: ‘Gode zij dank, ik win veel gelds; ik sta in de gunst van al de dagbladen; heden zelfs staat er een groot artikel, te mijnen voordeele, in een groot blad, van den Heer jules janin; in de Temps staat er ook een. Ik waarschuw u, dat, zoo ge het ongeluk hebt, mij te mijnent te komen beleedigen, ik u de hersenpan met eene pistool zal verbrijzelen, vóór dat ge nog een woord gesproken hebt. Op die wijze zult ge ondervinden, dat een eerlijk man zijn woord houdt.’
Maestro, (met drift.) Ik heb 't gezegd en ik zal woord houden.
Berlolotto. Gij hoort het!
Maestro, (op zijne bank springende.) Ik houd woord, Mijnheer; ik houd woord!
De Heer barillon, (vervolgende.) ‘Op ontvangst van dezen niet zeer beleefden brief, begreep de Heer berlolotto, dat het beter ware, met dusdanig man, den vorm van een regterlijk duël te omhelzen, en voor u, Mijne Heeren, den laster te bestrijden met de wapenen, welke hem de waarheid zoo wel, als de bewustheid van zijn goed regt verschaffen.’
De Advocaat besluit met tegen maestro te concluéren tot 3000 fr. schavergoeding en het aanplakken van het vonnis.
Maestro scheen van nieuws ter prooije aan de levendigste gemoedsbeweging: 't was alsof de springzieke geest van een der woeligste van zijne Acteurs in hem gevaren was!
De Heer pline faurie, Advocaat van den Heer maestro, heeft het woord:
‘Mijne partij heeft in zijn pleidooi alles uitgeput, wat deze zaak bijtends heeft. Mij rest niets meer, dan u, Mijne Heeren, de zeer eenvoudige taal van waarheid en rede te doen hooren. De Heer berlolotto was te Londen, toen hij vernam, dat de Heer maestro zich te Parijs bevond, en dáár, met zijne Fransche vlooijen, goede zaken deed. Terstond was hij bedacht, hem te gaan verdringen. Hij borg zijne Engelsche vlooijen, zij-
{==89==} {>>pagina-aanduiding<<}
nen Hertog van wellington, zijne Duëllisten, zijne muzikanten, zijne danseressen in zijne mouw, stak het kanaal over, en kwam te Parijs. Bij zijne komst verspreidde hij alom berigten, in welke hij hoog opgaf van de meerderheid van zijn genie, van zijne aanhoudende studiën, van de voorbeeldelooze kunst, waardoor het hem gelukt was, der vlooijen het springen af te leeren, door dezelve drie dagen in een rad op te sluiten.....’
Maestro. Beklagelijk! Goede Hemel! beklagelijk!
Berlolotto. Gij zijt het, die beklag en medelijden wekt: uwe vlooijen weten niet, wat werken is.
Maestro. Zoudt ge mij willen doen gelooven, mij, dat uwe vlooijen niet meer springen?.... Beklagelijk, mio caro! beklagelijk!
De Heer pline faurie, (voortgaande.) ‘Het was den Heere berlolotto geoorloofd, zichzelven te prijzen; maar het stond hem niet vrij, zijne Engelsche vlooijen te prijzen, ten koste van onze Fransche vlooijen.....’
Berlolotto. De mijne zijn bekend. Ik heb er eene verkocht aan Graaf demidoff. De uwe zijn niet eens menschen-vlooijen: uw hond verschaft u uwe Acteurs!
De Heer pline faurie vervolgt zijn pleit, onophoudelijk in de rede gevallen door beide partijen. Hij beweert, dat hier geen laster plaats greep. Maestro heeft berlolotto met den naam van kwakzalver bestempeld, maar dusdoende hem bij zijnen waren naam genoemd.
De Heer desclozeaux, Advocaat des Konings, bepaalt zich tot de behandeling der zaak uit een regtskundig oogpunt. Hij is van meening, dat het misdrijf van laster bewezen is, en besluit tot het toepassen op maestro van de straffen, bij de wet gevorderd.
De Regtbank verwijdert zich, om te raadplegen. Gedurende deze schorsing der zitting is het strijdperk geopend voor de heftige wederzijdsche aanvallen der partijen. Beiden spreken met vuur, elk tot de hem omringenden, over de voortreffelijkheid van hun opvoedingsstelsel, de uitgebreidheid hunner werkzaamheden, den voorspoed hunner onder neming enz.; maar, weldra elkander naderende, ontstaat er een levendige en koddige twist tusschen beiden:
Maestro. Gij zijt de kwakzalver, Mijnheer! Er is geen vonnis noodig, om dit te bewijzen.
Berlolotto. Gij zijt een ellendige weetniet, mijn

{==90==} {>>pagina-aanduiding<<}
goede Heer! Ik heb een boek in groot octavo over de vlooijen geschreven: daaruit hebt ge mijne geheimen gehaald.
Maestro. Gij hebt even zoo min geheimen als ik. Geef mij de eerste vloo de beste, en ik zal die oogenblikkelijk doen werken als een kleine Engel.
Berlolotto. Zwijg toch, om de eer der kunst!
Maestro. O, Mijnheer de kunstenaar! geef mij de eerste vloo de beste, en ge zult het zien! (Zich tot de vergadering wendende): Wie heeft eene vloo?
Berlolotto. Gij gebruikt niet dan honden-vlooijen, en ik verwed 20 louis d'or, dat drie vierden van uwe Acteurs op dit pas dood zijn.
Maestro. Wanneer ik vlooijen van mijn' hond gebruik, geef ik ze mijnen arm (hij stroopt zijne mouw op); zij worden weldra menschen-vlooijen, daar ze zich met mijn eigen bloed voeden.
Berlolotto, (desgelijks zijnen arm vertoonende, die er zigtbare blijken van draagt.) En ik, mio caro! Meent ge dan, dat ik bij mijn' buurman ga, om hun tafel en huisvesting te bezorgen?
Maestro. Uw geheim is het mijne. Gij neemt de eerste vloo de beste, plaatst die op een hellend vlak, en maakt eenig voorwerp aan haar' kop vast; de vloo wil springen, (want de vloo wil altijd springen, en ik daag u uit, uwen Hertog van wellington het springen te beletten) en doet alzoo, met kleine schokken, het rijtuig of het kanon voortgaan. Wat bliefje?...
Berlolotto. Gij zijt niet waard, een kunstenaar te zijn.
Een der Toehoorders. Signor maestro verkoopt het geheim.
Maestro. Neen, ik geef het ten beste.
Berlolotto. Ik heb mijne vlooijen bij den Koning der Franschen ingeleid.
Maestro. De Hertog van orleans is de mijne komen zien.
Berlolotto. De Koning heeft mij in de Troonzaal ontvangen, en mij 20 louis d'or gegeven.
Maestro. De Kroonprins heeft mij 20 stuivers gegeven, en de verzekering van zijne bescherming.
Berlolotto. Ik daag u uit, eene uwer vlooijen in krijgsmansgewaad te stellen tegen eene der mijnen, gewapend enkel met een penneveêrtje!
Maestro. Ik neem de uitdaging aan.

{==91==} {>>pagina-aanduiding<<}

Een der Toehoorders. Neem het publiek tot scheidsman, en ge zult eene goede beurs maken.
Berlolotto. Het zij zoo! Wij zullen zien!
De Regtbank komt in de zaal terug; en beide partijen begeven zich weder naar hare plaats, zeggende: ‘Wij zullen zien!’
De Regtbank verklaart, dat het gebezigde woord kwakzalver, in de aankondiging van maestro, geen laster daarstelt, maar wel het vergrijp van openbare beleediging, strafbaar volgens Art. 19 van de Wet van 17 Mei 1819. Zij veroordeelt maestro tot 16 fr. boete.
De Heer barillon. En de aanplakking van het vonnis?
De Voorzitter. De Regtbank vergunt dit niet.
De Advocaat des Konings. Het zou eene aankondiging, een schouwburgsbiljet zijn, ten koste van den aangeklaagde.


Heldenmoed van eenen jezuit.

Men moet menschelijke deugd en grootheid vereeren, waar men die ook vindt. In weerwil der tallooze rampen en ellenden die het menschdom in Europa aan de Jezuiten te danken heeft, hebben zij hetzelve echter in de Nieuwe Wereld, door hunne pogingen tot bekeering en beschaving (op hunne wijze) der Wilden, veel nut aangebragt. Zij hebben de menschenetende stammen tot zachte, gedweeë, vreedzame en landbouwende gemeenten gevormd, tot dat hun beste werk tevens met hunne. Orde omstreeks 1770 vernield werd. Van de verbazende moeijelijkheden, die dit werk hun kostte, strekke het volgende, door southey in zijne History of Brazil, Vol. II. p. 255, vermeld, tot een staal.
In den aanvang hunner pogingen, omstreeks 1599, werd de Jezuitsche Zendeling ortegas, in Paraguay, met de zijnen, door eene aldaar niet zeldzame overstrooming van twee naburige rivieren als 't ware ingesloten. Zij gingen er door; maar het water rees hooger, dan zij gedacht hadden; storm en regen hielden aan; de Indianen, die den Zendeling verzelden, zochten hier en daar op boomen of elders schuilplaatsen, en hij beklom met zijnen bijzonderen leerling een' boom. Doch ook eene groote slang (Boa) was door het water verrast, kronkelde zich om denzelfden boom

{==92==} {>>pagina-aanduiding<<}
heen, in wiens takken de twee mannen zaten, en begon op te klimmen. Er was geene redding mogelijk; maar de slang leunde te veel op een' tak; deze brak, en stortte met zijnen last in de golven. Ondertusschen bleef het water op dezelfde hoogte. Twee dagen verliepen, en in het midden van den tweeden nacht kwam een der Indianen, die den Priester verzeld hadden, bij het licht van den bliksem naar den boom toezwemmen, zeggende, dat zes zijner makkers, waaronder sommigen nog ongedoopt, (en dus, naar de leer der Roomsche Kerk, verloren) in doodsgevaar verkeerden. De Jezuit bindt daarop zijnen leerling aan den tak vast, laat zich in het water af, en zwemt naar die ongelukkigen toe; hij doopt de ongedoopten, neemt den gedoopten de biecht af, en geeft hun de absolutie. Kort daarna verdronken vijf dier menschen. Toen hij weder zwemmende aan zijnen boom kwam, had het water reeds den hals van zijnen katechizant bereikt; hij bond hem los, en deed hem eenen hoogeren tak bereiken. Eindelijk begon het water te vallen, en ortegas kon weder naar land zwemmen. Doch tegen de doornentakken van het nu uit het water uitstekende geboomte bekwam hij eene wond in zijn been; die gedurende de 22 jaren zijner volgende moeijelijke loopbaan nimmer volkomen genas. Het uitgestane doodsgevaar had zijnen ijver voor het heil der Indianen niet verflaauwd.
Deze man was een Jezuit. Hij en velen zijner broederen in Paraguay waren even zoo wel leden der ware Kerk van christus, als de Zendelingen der Broedergemeente, der Methodisten, en van andere Protestantsche Genootschappen, die het Christendom zoeken uit te breiden. Eere, wien eere toekomt!






Neêrlands koning.


Si fractus illabatur orbis 
Impavidum ferient ruinae. 
 
hor. 



Laat vrij de togen 't licht bedekken 
Met zwarten nevel, en bevlekken 
Den zuiv'ren glans van Willem's naam: 
De zon der waarheid zal niet zinken; 
Zij blijft in eeuw'gen luister blinken, 
En zuivert eens van valsche blaam. 

{==93==} {>>pagina-aanduiding<<}

Dra zal zij op haar' gulden wagen 
Van 's hemels boog den nevel vagen, 
Die voor een poos haar licht bedekt. 
Dra wordt door 't gloeijen van haar stralen, 
Die van de azuren transen dalen, 
De sluimerende Faam gewekt. 
 
De Faam, die 't hoofd bergt in de wolken, 
Die met haar' voet des afgronds kolken 
Betreedt, pijlsneller in haar vlugt 
Dan 't licht, zal luid, uit duizend monden, 
Den lof van Neêrlands Vorst verkonden 
En doen weêrgalmen door de lucht; 
 
Van Neêrlands Vorst, van Neêrlands Vader, 
De liefde en roem zijns volks te gader; 
Die van de steile baan van 't regt 
Niet wijkt, schoon de aard' spatte uit haar naven; 
Die d' adel van zijn' naam zal staven, 
Hoe 't hagch'lijk pleit ook word' beslecht. 
 
Als onder 't flikk'rend stargewemel 
De maan aan d' onbewolkten hemel, 
Zoo schittert in der Vorsten rij 
Oranje: Europe, in 't nachtlijk duister, 
Aanschouwt verbaasd dien milden luister, 
En wenscht zich eenen Vorst als Hij. 
 
Zóó 't vorstlijk hoofdsieraad te dragen, 
Te midden van de woeste vlagen 
Van 't lot, was Nassau's kroost bewaard. 
Treedt nader, wufte Vorstenhat'ren, 
En hoort uit duizend monden schat'ren 
Den lof van d' eêlsten Vorst op aard'! 
 
Van d' edelste van Willem's loten, 
Die, waardiglijk dien stam ontsproten, 
Het roer klemt in de sterke vuist, 
't Geteisterd schip behoedt voor stranden, 
En 't eenmaal veilig aan doet landen, 
Hoe hevig ook de branding bruist; 
 
Die niet vermetel en verwaten 
Op eigen kracht zich wil verlaten, 

{==94==} {>>pagina-aanduiding<<}

Maar ned'rig steunt op hooger Magt; 
Die niet, dan na godvruchte bede, 
Het slagzwaard rukt uit de enge scheede, 
En kalm de onzek're toekomst wacht. 
 
Spaar, spaar, o God! zijn dierbaar leven! 
Nooit werd een levensdraad geweven, 
Wiens breuk meer rouw en tranen spelt. 
Een Cherubijnen-wacht omvleug'le 
Zijn' achtb'ren schedel, en beteug'le 
Het toom'loos hollend vreemd geweld! 


December, 1832.


B.





Verkettering.

(De Almanak voor het Schoone en Goede in eene Courant aangekondigd.)

Vrij-denken of een Vrijgeest wezen - 
Staatkundig of een Staatsman zijn - 
Ging eens voor vier: ‘'t ga slechts voor twee nadezen,’ 
Stond laatst in een Courant te lezen, 
En 't smaadlijk uiteind van een' ketter wordt het mijn, 
Tuigt weiland (*) niet voor mij, en redt mij uit de pijn. 
 
a.c.w. staring. 







Het aardsche leven van den kunstenaar.

Eerste Bedrijf.

Vóór zonsopgang.


(De kunstenaar is aan zijn schilderwerk; hij heeft juist de afbeelding eener lijvige, leelijke, kokette, scheelziende Dame voor zich geplaatst; bij de eerste penseelstreek houdt hij op.)

Ik wil, ik kan niet meer! Welk een gelaat - neen, neen! 
Zoo haatlijk en misvormd, zoo walglijk, zoo gemeen! 



{==95==} {>>pagina-aanduiding<<}


(Hij zet de schilderij op zijde.) 
Zou ik dit hemelsch morgenuur zoo roekeloos bederven, 
Daar vrouw en kind, in zoeten slaap gesust, 
Nog niet door huis en kamer zwerven, 
En alles nog van 't dagwerk rust? - 
Mijn lieve vrouw, mijn dierb're kind'ren, sluimert veilig! 



(Hij gaat naar het geopende venster.) 
Hoe klopt en gloeit mij 't hart zoo warm en heilig! 
Aurora overspreidt met glansen de aard'; 
Een hoog genot dringt in mijn borst; het oog ontwaart 
Der schepping heerlijkheid - hoe schoon is 't om mij henen! 
Laat mij, Natuur! door u betooverd, bidden, weenen! 



(Hij plaatst een levensgroot beeld der Venus Urania voor zich.) 
Uw aanblik, mijn Godin! bezielt mijn gansch bestaan; 
Het vuur, 't genot der jeugd blaast ge in mijn' boezem aan; 
Gelijk een bruidegom de bruid aan 't harte prangt 
En met den gloed der min omvangt, 
Zoo min ik u. - Wanneer 't penseel uw beeld volmaakt, 
Dan voel ik, hoe mijn binnenst' blaakt; 
Gij zijt mijn ik, ja meer! - 'k dring tot uw wezen in, 
Oorspronklijk, godlijk schoon, der wereld koningin! 
En 'k zoude u ooit verlaten? U, voor geld, 
Voor nietig goud, zien kwijnen in 't geweld 
Van dwazen, opdat ge aan den bonten wand zoudt hangen, 
En van den zot, ter loops, een' blik van gunst ontvangen?... 
 
Maar ach! mijn kind'ren.... Gij, Godin! gij zult ze voeden; 
Ik zal met u naar 't huis des rijken spoeden, 
En dwing hem 't wigtig goudstuk af; 
Dan heb ik brood, dat ik hun gaarne rijklijk gaf... 
Maar hij bezit u niet - neen! ik, ik blijf bezitter! 
Hij heeft u slechts gekocht. Valt dan ook 't scheiden bitter, 
Die scheppingskracht, dat vuur blijft toch mijn eigendom; 
'k Beschouw u nog, mijn beeld! - 'k beschouw u, en verstom, 
Verzonken in dat schoon, uw afdruk, o Natuur! 
Wat zaligend genot, wat heerlijk levensuur! 



(Men hoort in de naastbij gelegene kamer een klein kind schreeuwen, etc. etc.! De kunstenaar, verschrikt:) 
O, lieve Hemel! 



{==96==} {>>pagina-aanduiding<<}


(Des kunstenaars vrouw, ontwakende, spreekt uit het naaste vertrek:) 
't Is reeds dag; nu opgestaan! 
Zijt gij reeds op, mijn lief? Kom, blaas het vuur wat aan; 
Hang fluks den ketel op, - wat sprokkelhout er bij; 
Terwijl kook ik voor 't kleine volk de brij. 



(De kunstenaar, nog verdiept in de beschouwing der schilderij:) 
Godin! 



(Zijn oudste zoontje springt uit het bed, komt barrevoets voor den dag, en zegt:) 
Wacht, lieve vader! 'k help u zoo meteen. 



(De kunstenaar, nog in dezelfde houding:) 
Godin, hoe schoon..... 



(De knaap, ongeduldig:) 
Waar blijft gij, vaderlief? 



(De kunstenaar, zuchtende:) 
In Gods naam dan, maar naar de keuken heen! 
 
lublink weddik. 


(Vrij gevolgd naar het Hoogduitsch van göthe.)


Kerkeraads vergadering.


A. 
De man is zwak en zacht van stem. 
B. 
Hij spreekt zeer hoorbaar en met klem. 
A. 
De helft der preek ging vast te loor. 
B. 
't Ligt zekerlijk aan uw gehoor. 
A. 
Ik hoor zeer scherp: de kerk was klein. 
B. 
Zij zal zwaar te bepreken zijn. 
A. 
'k Zat geen tien schreden van den stoel. 
B. 
Er was ook vreeslijk veel gewoel. 
A. 
Gij schijnt wél met den man gediend... 
B. 
'k Ben, onder ons, met hem bevriend. 








{==97==} {>>pagina-aanduiding<<}

Mengelwerk.

Voorlezing, over de verscheidene uitleggingen, welke aan woorden of zaken kunnen worden gegeven. (*)

Zeer geachte Hoorders en Hoorderessen!
Wat is een kommenijs-winkel? Ik doe die vraag, om, zoo als men zegt, aan den praat te komen; en wat men tot dat einde begint te vragen, is doorgaans vraag naar den bekenden weg. Zoo weet gij allen, en ik weet het ook, een kommenijs-winkel is zoodanige winkel, waar, meest in het klein, allerlei drooge en vette waren verkocht worden, die men dagelijks noodig heeft. Evenwel, niet zoo zeer de zaak, als wel het woord kommenij, deed mij die vraag doen. Niet kommenij maar komenij vond ik gespeld bij den Hoogleeraar siegenbeek, en juist die spelling maakte mij de beteekenis van het woord raadselachtig. Ik dacht bij mijzelven: zou het ook afkomen van het Latijnsche bijwoord cominus, hetwelk beteekent van nabij, digtbij, op staanden voet, en derhalve zoo veel beteekenen als een winkeltje in de buurt, dat bij de hand is, en waar men op staanden voet allerlei kleine benoodigdheden kan krijgen? Dit intusschen bleef mij slechts gissing, en het scheen mij ook niet meer dan gissing toe, toen ik dat woord van twee Nederduitsche werkwoorden, komen en eischen, zag afgeleid; zoodat het een kom- en eisch-winkel werd - een winkel, waar men maar te komen en te eischen heeft, om (mits voor geld, want wie wou anders zoodanigen winkel doen?) te krijgen, wat men verlangt.
Met die uitlegging, op den klank van het woord af,

{==98==} {>>pagina-aanduiding<<}
heb ik mij tot hiertoe niet kunnen bevredigen. Men zou, meer op de zaak lettende, misschien met evenveel grond zoodanigen winkel eenen winkel noemen kunnen tot nut van 't algemeen, en zoo zouden omgekeerd, bij wijze van beeldspraak, de Departementen onzer loffelijke Maatschappij ook kommenijs-winkels heeten kunnen.
Die beteekenis, van komen en eischen afgeleid, heb ik niet alleen, zoo als de menschen zeggen, in een boek gelezen, maar ook naderhand in meer dan ééne advertentie, bij welke de openbare verkooping van eenen welbeklanten kom- en eisch-winkel werd aangekondigd: en daar zulke advertentiën doorgaans door Notarissen worden gesteld, zou men wel haast op het verlangen komen, dat deze zaak eens door eene Kamer van Notarissen mogt worden uitgewezen: maar, om naar de afdoening van zulk eene zaak te wachten, zou geduld noodig zijn, en dat kon mij niet baten voor dit uur en deze bijeenkomst.
Omdat ik had begonnen te denken aan eenen winkel tot nut van 't algemeen, ben ik naderhand weêr op het denkbeeld gekomen, om tot het Latijn terug te keeren, en het te vinden in het woord communis, hetwelk toch algemeen beteekent, en ook, gelijk het Fransche woord commun, iets, dat boven anderen niet verheven is; derhalve een winkel voor Jan Alleman. Ik heb toen eens aangeklopt aan het Woordenboek van onzen spraakkundigen weiland; maar bij het opendoen kreeg ik belet, ten aanzien der stellige beteekenis van het woord; alleenlijk op de vloermat merkende, dat deze ook, als siegenbeek, komenij spelt. Daarop ben ik advies gaan nemen bij bilderdijk; omdat hij een man was, die nog al wat wist, en nog al eenige woorden kon anatomiseren, en wiens knorrige luimen, vertrouw ik, spoediger zullen vergeven, dan de schat zijner kennis en talenten vergeten worden. Deze taalkundige gaf mij meer licht, en zijne uitlegging deed mij gelooven, dat ik met mijn Latijnsche woord communis misschien niet geheelenal de plank mis was. Bilderdijk leidt het af van de Engelsche benaming common aid, dat wil zeggen gemeene

{==99==} {>>pagina-aanduiding<<}
toevlugt, gegeven aan die soort van kramen of winkels van allerlei dagelijksche levensbehoeften, welke met de hulptroepen uit Engeland tot ons overgebragt werden, en die wij gewoon zijn zoetelaarskramen of marketenten te noemen.
Nu vraagt gij misschien, waartoe die uitweiding over een enkel woord, en welk onderwerp zal er behandeld worden, dat daartoe betrekking heeft? T.! de verschillende verklaringen van dat woord bragten mij juist op mijn onderwerp. Ik wilde u slechts dóór den kommenijswinkel tot het onderwerp, als tot een binnenvertrek, heenleiden; en nu maar aanstonds het binnenvertrek intredende, maak ik u bekend, dat ik spreken wilde over de verscheidene uitleggingen, welke aan woorden of zaken kunnen worden gegeven. Daarover zal ik eerst het een en ander aanmerken, om dan ten tweede te handelen over de oorzaken van die verscheidenheid en eenige gevolgen daaruit te trekken. Wij kunnen ons in dat binnenvertrek zóó plaatsen, dat wij tegelijk het oog op den winkel houden, en als wij daaruit wat noodig hebben, het dan ook terstond bij de hand hebben. Ik verzoek derhalve uwe aandacht, en hoop, dat gij u in dat binnenvertrek niet vervelen zult.
I. De woorden, T.! dienen om de zaken uit te drukken; maar ik merk vooreerst aan, dat men uit sommige woorden niet aanstonds de beteekenis van de zaak kan begrijpen; en wel, omdat die woorden in den grond geheel iets anders uitdrukken, maar bij overdragt of bij toeval eene nieuwe beteekenis hebben gekregen. Wij hebben het eerste al in het woord kommenij gezien: ik heb daarbij doen opmerken, dat bilderdijk nog al woorden ontleden kon, en dat bleek mij op nieuw, toen ik zijne zoogenaamde Geschiedenis des Vaderlands las. In zijne Ophelderingen en Bijvoegsels tot het eerste Deel heeft hij eene uitweiding over het leenregt, en daarbij heeft hij van verscheidene woorden de oorsprongen ontwikkeld, van welke ik u hier een paar voorbeelden wil opgeven:
De leenen bestonden grootendeels uit landen of land-
{==100==} {>>pagina-aanduiding<<}
goederen, die door den Oppervorst, als Leenheer, aan mindere Vorsten of adellijke mannen werden uitgegeven: maar in de veertiende eeuw, zegt die Geleerde, begon men ook leenen uit te geven aan vrouwen, die dan konkel-leenen of spil-leenen genoemd werden. De konkel is de spil, waarop het vlas gewonden werd, aan het spinnewiel, dat in die dagen door adellijke vrouwen zeer gehanteerd werd. Vandaar het woord konkelen, toegepast op de praatjes van de spinsters, ook vrouwen van den minderen stand in lateren tijd..... [vandaar ook wel het woord konkeltje, aan den koffijketel gegeven, bij welken zulke praatjes worden uitgelokt] en vermits onder zulke praatjes niet altijd waarheid en goede trouw werden behartigd, verstond men verder door konkelen ook, als men in 't geheim iets door slinksche wegen trachtte te bereiken. (*) Het konkelen schijnt alzoo van adellijke afkomst te zijn, en, schoon het leenstelsel vervallen is, zijn er echter nog vele menschen, adellijke en onadellijke, ja zelfs geheele geslachten, bij welke het konkelen, ook niet in den besten zin opgevat, eene soort van erfelijk leen schijnt te zijn.
Men had in die tijden ook burgt-leenen of kastelenijen, en voor den Keizer, als Opperleenheer, stonden alle burgten, sloten of kasteelen en steden van het Rijk altijd open. Vandaar, wordt er gezegd, is de naam keizer aan zoodanigen sleutel gegeven, die op alle sloten past, en ook wel een looper genoemd wordt. Zulk een sleutel is intusschen een gevaarlijk ding, als hij niet in goede handen is, en menschen, die aan zulken sleutel gelijk zijn, mag men wel altijd een weinigje nagaan.
Wat den vorigen leeftijd van velen onzer betreffe, ook daarin zijn voorbeelden.
Zoo is, T.! het woord keezen een bekend woord geworden, afkomstig van cornelis de gijzelaar, die na zijnen dood tot de Geschiedenis behoort. Van den

{==101==} {>>pagina-aanduiding<<}
Dordrechtschen Pensionaris is het woord keezen de naam geworden, somwijlen van de aristokratische, maar wel inzonderheid van de volkspartij, die beide tegen den Stadhouder gezind waren. Wij verblijden ons intusschen, dat de tijden voorbij zijn, waarin gekeesd en gecontrakeesd werd, en wenschen die niet terug!
Allerdolste menschen - ook dit, T.! weet gij - waren naderhand in Frankrijk de Jacobijnen. Die naam heeft ook al een raar transport ondergaan. Gij moet weten, dat het tweede klooster der orde van dominicus te Parijs in de St. Jacobs-straat is gesticht geworden. Vandaar werden de Dominikaner-monniken in Parijs Jacobins geheeten; en, toen de ultra-revolutionairen in dat klooster hunne vergaderplaats vestigden, hebben zij dien naam overgenomen. Wij mogen ook wel lijden, dat die mannen maar uitsterven; want als er tegen tijgers Citoyen gespeeld en getutoyeerd moet worden.... dat tu en toi kwam in dien tijd de menschen duur te staan!
Van alle deze voorbeelden zou men uit de namen, zonder nadere kennis of verklaring, tot derzelver beteekenis niet kunnen besluiten.
Ik merk ten tweede aan, dat de zaak zelve, die door duidelijke of onduidelijke woorden wordt uitgedrukt, in haren aard goed of kwaad kan wezen. Somwijlen, ja, zijn de kundigheden van goed en kwaad betrekkelijk: wat goed voor den eenen is, kan kwaad voor den ander' zijn; en als ik door het raam van de binnenkamer in den kommenijs-winkel zie, dan valt mijn oog op winkelwaren; onder anderen op de kaas, die voor de gezondheid van den eenen mensch niet schadelijk, en voor die van den ander' wel schadelijk is. De eene mensch nu vindt er geene zwarigheid in, om de kaas heel dik, en dikker dan naar behooren, te snijden; terwijl een ander daaromtrent zeer huiverig en bang is voor de onaangename gevolgen, die dat hebben kan of voor het ligchaam of voor de ziel, al naar dat men de beteekenis van het woord kaassnijden wil opvatten. Wil opvatten zeg ik, want tusschen eene zaak te willen opvatten en te moeten op-
{==102==} {>>pagina-aanduiding<<}
vatten is een groot onderscheid. Ik denk hier aan hetgeen wij zedelijk goed of kwaad noemen. Ieder mensch, die gezond verstand bezit, en door opmerking den aard en de uitwerkselen van beide heeft leeren kennen, zal daarvan gevoel hebben, en, een eerlijk hart bezittende, het goede goed en het kwade kwaad noemen. En nogtans zijn er zoogenaamde wijsgeeren geweest, die dat gevoel niet eerbiedigden, maar aan goed en kwaad eene beteekenis gaven, waardoor alle ware zedelijkheid zou moeten vervallen. Volgens helvetius, onder anderen, rustte de geheele zedekunde op den onbewegelijken grondslag van persoonlijk eigenbelang. ‘De deugd,’ zeide hij, ‘is niets anders dan een onmiddellijk uitwerksel van de eigenliefde, gegrond op het gevoel van eigene kracht.’
Maar zoo doet men een gevoel, door echte beschaving gekweekt, geweld aan. Het eigen hart van zoodanige theoristen spreekt somwijlen hunne stellingen tegen; want de menschelijke goedwilligheid komt er tegen op, en er zijn wel voorbeelden van dezulken, die zich daardoor geheel lieten verrassen. Ewald verhaalt, onder anderen, in een zijner schriften, (*) dat hij eens met eenen, bij zijn schrijven reeds overleden, Professor had geredetwist over het onderscheid tusschen deugd en ondeugd; tegen welk onderscheid die Professor zich nagenoeg met dezelfde gronden verklaard had, die meermalen in openbare geschriften bekend gemaakt en ook wederlegd waren. ‘Ook ik,’ zegt ewald, ‘zocht zijne sofismen te wederleggen, en begon eindelijk driftig te worden; maar een bedaard, verstandig vriend, die naast mij zat, stiet mij aan, en fluisterde mij in, dat ik zwijgen zou, want dat hij den man zichzelven wilde laten wederleggen. Ik zweeg: mijn vriend, het gesprek opvattende, verhaalde, na eenige wendingen, geheel ergeloos, hoe een man, op eene verre reis gaande, zijn geld, zijne vrouw en zijne kinderen aan eenen vriend had toever-
{==103==} {>>pagina-aanduiding<<}
trouwd, en hoe die vriend 's mans geld ontvreemd, zijne vrouw verleid, en zijne kinderen in een weeshuis gebragt had. Hij noemde tijd, plaats, omstandigheden en alles. “O, die hond!” riep de Professor; “ik hoop, dat hij op het rad zit.” - “Wel nu,” zeide de ander, “hij zou immers even goed een hond zijn geweest, wanneer hij de vrouw zijns vriends met zijn leven verdedigd, zijn geld op zekere renten gezet, en zijne kinderen zorgvuldig opgevoed had?” - “Dat kan slechts een hond zeggen - gij zegt dat niet in ernst.” Zoo ging de Professor in zijne gevoelige, maar schoone hevigheid
voort. Hij was wederlegd. Ons lagchen beschaamde hem, maar hij lachte toch eindelijk mede. Zoo onwrikbaar was in den man het geloof aan het wezenlijk onderscheid tusschen deugd en ondeugd, niettegenstaande zijne theorie, en ik denk, het is bij alle menschen zoo.’ Wij vereenigen ons, T.! met deze gedachte, en verklaren tevens te hopen, dat er niet vele zulke Professoren mogen gevonden worden, of, zoo zij er zijn, dat zij zichzelven spoedig mogen uitlagchen.
Ik merk ten derde aan, dat eene zaak goed kan zijn, maar door overdreven gunstige uitlegging kwaad kan gemaakt worden, of integendeel door ongunstige uitlegging in waarde kan rijzen.
Wat het eerste betreffe, ik denk hier aan de vaderlandsliefde, die edele deugd, wanneer zij in verband wordt gebragt met die wereldburgerlijke beginselen, die door het Christendom worden aangeprezen: maar was niet in aloude tijden de vaderlandsliefde eene bron van allerlei gruwelen, aan welke men alle regten der menschheid, ten aanzien van vreemde volken, ja ook van eigene bloedverwanten, opofferde? Ik spreek niet van de wreedheden der Spartanen, zoo wel moeders als vaders, omtrent hunne zonen, uit zoogenaamde vaderlandsliefde ten toon gespreid. Ook moge onder de oude Romeinen de houding van junius brutus, ten aanzien van zijne zonen, in den geest des tijds eenige regtvaardiging vinden; maar als in lateren tijd cicero leert, dat van

{==104==} {>>pagina-aanduiding<<}
alle maatschappelijke deugden geene pligten gewigtiger en dierbaarder zijn, dan die jegens het vaderland, zoodat daaraan alle andere pligten moeten worden opgeofferd, (*) en met dien naam allerlei onregtvaardigheden omtrent overmeesterde natiën zijn vergoelijkt geworden, wie kan aan zulk eene vaderlandsliefde hulde doen, en wie bedroeft zich niet, als hij de veroveringszucht der hedendaagsche staatkunde, onder dien edelen naam, nog zulke sporen ziet volgen?
Integendeel, zeide ik, kan eene goede zaak door ongunstige uitlegging in waarde rijzen. Men heeft de leer van het Christendom berispelijk gevonden, omdat zij geene vaderlandsliefde gebood; maar even als men den naam Christenen, Messianen, aanhangers van eenen Koning, die aan een kruis zijn leven had geëindigd, eerst als een scheldnaam gegeven, tot eenen eernaam heeft aangenomen, zoo moest het veeleer de waarde van het Christendom rijzen doen, dat het niet regelregt de vaderlandsliefde geboden heeft in eenen tijd, waarin, gelijk wij gezegd hebben, aan het woord vaderlandsliefde zulke ellendige denkbeelden gehecht werden. Het predikte integendeel algemeene menschenliefde, die geenszins eene redelijke vaderlandsliefde uitsloot; en eene leer, die geene oproeren begunstigt, maar een stil en gerust leven bedoelt, zal zoo wel aan de belangen des vaderlands als aan het heil der volken bevorderlijk zijn.
Vaderlandsliefde - uit dat beginsel had de Graaf lamoraal van egmond gehandeld, ter goeder trouw zich op eenen alva verlatende, die hem spoedig met den Grave van hoorn te Brussel het hoofd deed afslaan; maar toen in lateren tijd egmond's ontaarde zoon, van wege filips II, aan het hoofd eener Spaansche hulpbende, te Parijs zijne intrede deed, om de oproerlingen tegen hendrik IV te helpen, en in de aanspraak, die hem gedaan werd, de lof van zijnen vader gemeld werd, toen viel hij den spreker in de rede:

{==105==} {>>pagina-aanduiding<<}
‘Spreek mij van hem niet,’ zeide hij; ‘hij heeft den dood verdiend: hij was een rebel.’ Waar een zoon zóó van zijnen vermoorden vader sprak, en zijns vaders gedrag zóó verklaarde, en zulke beginselen aan den dag leide, daar kon de verdenking niet achterblijven, dat het goede geschuwd werd, en eene booze zaak voorgestaan.
Ik merk eindelijk ten vierde aan, dat eene zaak kwaad kan zijn, maar dat het kwaad, door hetzelve bij de uitlegging grooter te maken, vermindert in de oogen van anderen, of integendeel door eene gunstige uitlegging het kwaad te meerder als gevaarlijk kan beschouwd worden.
Wat het eerste aanga, zoo kan iemand schuldig zijn, maar zijne schuld kan hem zóó hoog worden aangerekend, dat, als hij daarvan de gevolgen draagt, medelijden en verontwaardiging worden opgewekt. Die b.v. het verschrikkelijk uiteinde weten der Deensche Graven, struensee en brand, zullen dat toestemmen. Struensee in het bijzonder was een man, dien het niet aan vaderlandsliefde ontbrak; maar eergierigheid en dorst naar gezag bedierven hem, en hij zou met zijne uitstekende talenten een groot Staatsman geweest zijn, indien christiaan VII niet zulk een zorgeloos Koning en zulk een onverschillig Echtgenoot ware geweest: maar zoo wel het eindelijk lot van mathilda als de ijselijke doodstraf der beide Graven, door de wraakzucht van Hofkabalen veroorzaakt, zijn door de Geschiedenis als onredelijk gelaakt geworden.
Zoo vallen de menschen in uitersten, wanneer hartstogten het oordeel benevelen; en wordt integendeel aan het kwaad eene gunstige benaming of uitlegging gegeven, het kwade is daardoor te meer als gevaarlijk te beschouwen. Het misbruik eener toenemende beschaving was vooral onder de Franschen zeer vindingrijk, om aan slechte dingen en verregaande zedeloosheden verzachtende, ja bevallige namen te geven; en het verkeerde, dat bij onze voorzaten, ook door mannen van staat en rang, met ruiterlijke woorden werd uitgedrukt, dient

{==106==} {>>pagina-aanduiding<<}
men onder ons ook al te bewimpelen of bij omschrijving te zeggen, wil men niet als onbeschaafd worden aangemerkt. Vernis en verw intusschen maken het hout niet inwendig deugdzaam, maar doen al ligt het vermoeden ontstaan, dat er kwaad in het hout zelve schuilt; schoon het waar zij, dat, wanneer het hout niet geverwd is, het kwade dan te beter kan gezien, uitgezaagd en hersteld worden.
Evenwel, schoon er in het gebruiken van vernis en kleuren met den tijd eene andere wijziging komt, het gebruik zelf is niet nieuw, maar van ouden datum. Zoo heeft de Godsdienst bij velen afkeer verwekt, omdat de Kerk, waar dezelve naauw met den Staat verbonden was, de Godsdienst als een fluitje gebruikte, waarmede de vogelaar het pluimgedierte in de slagkooi krijgt, om er vervolgens naar welgevallen mede te handelen: maar al wat mooi schijnt, is daarom niet deugdzaam, en al wat leelijk genoemd wordt, is nog aanstonds niet te verwerpen; en hoe daaromtrent verder te oordeelen en handelen, wil ik in een tweede stuk aanwijzen.
II. Ik zou ten andere spreken over de oorzaken der verscheidene uitleggingen, die aan woorden of zaken worden gegeven, en over eenige gevolgen, daaruit te trekken.
Betreffende de oorzaken gaat het met de woorden anders dan het den man ging, die aan ieder zijn huis ten verkoop aanbood, en tot dat einde altijd een' steen van het huis bij zich droeg, om tot een monster te strekken, waaruit hij meende, dat men de stevigheid van het gebouw kon beoordeelen. Niemand wilde natuurlijk op vertooning van dat monster het huis koopen; maar woorden neemt men gemakkelijk aan, en dat menigeen vreemde woorden overneemt, die hij zelf niet verstaat, blijkt vaak uit de erbarmelijke wijze, waarop die woorden, onder het uitspreken, worden gemarteld en verminkt.
Volgzucht zal dan wel vooreerst hier in aanmerking komen. De menschen leven bij de verandering, en het is met de woorden als met kleeding en huisraad: wanneer dezelve in de mode geraken, volgt men gaarne het

{==107==} {>>pagina-aanduiding<<}
nieuwe. Er zijn altijd, ja, eenige menschen, die zich daarmede niet onbepaald vereenigen; vooral wel, als aan hetgeen hun nieuw voorkomt de naam van oud wordt gegeven. Dit laatste was het geval bij den prediker, die zekere afdeeling van zijne kerk, welke zich oude leden der algemeene kerk noemen, belagchelijk wilde voorstellen, en tot dat einde aan zijne hoorders de vraag deed: ‘maar wat beteekent dat oude? wat is een oude jas? wat is een oude rok?’ Naar zulk een denkbeeld, T.! zou ook een oud man uit de zamenleving moeten gebannen worden, al had hij zelfs een' nieuwen jas aan: maar hooft zegt, dat, gelijk het nieuwe zijne bevalligheid, zoo ook het oude zijne eerwaardigheid heeft; en, de personen of zaken mogen oud of nieuw zijn, eene onpartijdige volgzucht kan zich ligtelijk tot het gebruik der aangegevene woorden of namen bepalen.
Toevallige aanleiding doet wijders ook woorden en namen in gebruik komen. Één mensch, T.! heeft slechts een woord of beeld te gebruiken, en het kan door eene gansche maatschappij, door een gansch volk worden aangenomen. Zoo is het Fransch-Nederduitsche woord Geuzen ontstaan, hetwelk in zijnen oorsprong bedelaars en landloopers beteekent. Toen namelijk de Hertogin van parma ontstelde op het zien binnentreden van de talrijke Edelen, met den Heer van brederode aan het hoofd, om het bekende smeekschrift over te leveren, zeide de Graaf van barlaimond aan de Vorstin, tot hare geruststelling, in het Fransch: dat het maar bedelaars waren. Het gevolg was, dat die Edelen zelven des anderendaags dien naam plegtig aannamen, en gouden medailles gingen dragen, op welke aan den eenen kant het borstbeeld van Koning filips, met het randschrift: in alles den Koning getrouw, en aan de andere zijde een bedelaars knapzak, vastgehouden door twee zamengevoegde regterhanden, met deze woorden: Tot den bedelzak toe.
Wisseling van omstandigheden is daarenboven dikwerf oorzaak, dat de woorden eenen anderen zin krijgen.

{==108==} {>>pagina-aanduiding<<}
Dit bleek reeds uit eenige voorbeelden, en ik kan er nog een ander bijvoegen. Onder de Grafelijke Regering van ons Land zat de mindere Adel in de criminele of hooge regtbanken, en deze werden welgeboren mannen genoemd. In het eerst bestonden die vergaderingen uit eenige honderden; maar, omdat het daar zoo ongeregeld toeging, besloot eindelijk de Graaf, dat dezelve uit weinige kundige mannen bestaan zouden; en, schoon dezelve naderhand uit gegoede landbouwers of boeren bestaan hebben, men heeft tot aan het eind der vorige eeuw in de regtbanken van Rijnland en Delfland den titel van welgeboren mannen behouden. Als het menschen geweest zijn, die niet mismaakt van ziel waren, dan mogten zij met regt dien titel wel dragen: wij noemen de zoodanigen ook regtschapen menschen.
Woorden zijn nogtans niet altijd aanbevelingswaardige zaken. De pantomime of het gebarenspel, zegt de Schrijver der Gedachten en Beelden (*), drukt de zaken beter uit, dan sommige woorden. Van de woorden wordt dikwerf misbruik gemaakt, en het goede, dat zij in den grond beteekenen, krijgt dan ligtelijk eene kwade beteekenis. Wat is b.v. wenschelijker voor den redelijken mensch, dan dat hij ongedwongen, vrij en bedachtzaam kan denken, en dat hij eenen vrijen geest bezit, die niet bedwelmd is door den walm des bijgeloofs, en niet bedorven door het gif van spottend ongeloof? En ondertusschen zijn de woorden vrijdenker en vrijgeest, bij al wat bezadigd denkt, niet alleen een zeker brandmerk, maar ook eene waarschuwing, om tegen zulke menschen, zoo lang men ze niet beproefd heeft, op zijne hoede te zijn.
Ontstaan nu de veranderende beteekenissen van sommige woorden uit volgzucht, toevallige aanleiding, wisseling van omstandigheden en misbruik, het is ook zoo ten aanzien van zaken, schoon daarbij nog andere oorzaken komen, die aan de zijde van verstand en hart zullen gelegen zijn.

{==109==} {>>pagina-aanduiding<<}

Aan de zijde van het verstand zal het vaak onkunde, oppervlakkig oordeel en verbijstering zijn, waardoor men aan het goede eene ongunstige, en aan het kwade eene gunstige uitlegging geeft. Om braaf en gelukkig te leven, zal wel het beste zijn, dat men, zoo lang mogelijk, de dwalingen onzer medemenschen aan de zijde van het verstand zoekt. ‘Als men u somtijds miskent, denkt dan, hoe een pijpensteel in een glas met water wel krom schijnt, maar toch regt is. De breking der lichtstralen in het oog van den eenen mensch is wederom onderscheiden van die des anderen; en wij willen het immers wel bekennen, dat de schijn tegen ons zijn kan, dán zelfs, wanneer wij het inderdaad met onszelven in ons binnenste regt eens zijn.’ Zoo las ik ergens (*) en mijn hart kon het toestemmen. Aanleg en opvoeding, T.! hadden ten allen tijde veel invloed op het oordeel, niet alleen van den ondeeligen mensch, maar ook van algemeene volkskarakters. De publieke geest, de tijden, die men beleefde, de algemeene denkwijze, het meerdere of mindere licht, dat er bestond, en het achtgeven daarop, doen ons met onpartijdige toegevendheid oordeelen, als men in de geschiedenissen van oudere en latere tijden denkbeelden en tooneelen aantreft, van welke wij, naar onze wijze van denken en handelen, eenen afschuw hebben moeten.
Doch, heb ik gezegd, dat men, zoo lang mogelijk, de oorzaken van de dwalingen onder medemenschen aan de zijde van hun verstand zoeken moet, dit neemt echter niet weg, dat men, het verstand willende zoeken, dikwerf het hart ontmoet, zonder het te kunnen voorbijzien. Al wil men het anders verklaren, men zal vaak genoodzaakt zijn te erkennen, dat het egoïsme in 't algemeen en baatzucht in het bijzonder zijn, die de zaken zóó uitleggen, als men dezelve gaarne wil hebben of doen voorkomen.
Egoïsme in 't algemeen is alles, waardoor de mensch

{==110==} {>>pagina-aanduiding<<}
toont ingenomen te zijn met zichzelven, en dat zal wel de reden zijn, waarom niets zoo dwaas, zoo ongerijmd, zoo belagchelijk of verkeerd is, of het heeft te eeniger tijd zijne voorstanders gehad en heeft die nog. IJdelheid is wel van het egoïsme de grondslag: zucht om te pronken; zucht om wat nieuws op te werpen; zucht naar den boventoon; zucht om tegen te spreken, en niet zelden werden daardoor wrevel, partijdigheid en vijandschap in de harten verwekt. Zoo wordt verhaald, (*) (schoon er ook andere uitleggingen zijn) dat op een gastmaal van Hollandsche Edelen, uit kortswijl, de vraag werd geopperd, of de kabeljaauw den hoek, dan of de hoek den kabeljaauw vangt; dat men eerst uit jok elkander tegensprak, maar dat het naderhand tot ernst, scheldwoorden en dadelijkheden kwam, waarin ieders medestanders en onderhoorigen welhaast betrokken werden; en toen zich naderhand, van die verdeelde Edelen, de eene partij bij Vrouw margaretha, de andere bij haren Zoon willem voegde, de namen van Hoekschen en Kabeljaauwschen zijn aangenomen. De Gouwenaars, in die tijden, van hoeksch kabeljaauwsch geworden, schijnen toen den naam van gapers gekregen te hebben, van de kabeljaauwen ontleend, die gapende op de vischbanken liggen: want zeker burger (meldt de lange van wijngaarden (†)) was bij vonnis beschuldigd geworden, tegen eenen ander' gezegd te hebben: ‘Ik zie' wel, dat gij dien gapers en groothoofden toebehoort; maar de tijd zal kortelijk komen, dat gij mogt willen, dat gij geen kabeljaauw en waart.’ Het egoïsme deed elk voor zijne zaak ijveren, en elk deed zijne partij als
de regtvaardige voorkomen, al werd door beide het land verwoest, gedurende 142 jaren. (‡)
Baatzucht in het bijzonder speelt doorgaans erger rol,

{==111==} {>>pagina-aanduiding<<}
dan egoïsme in 't algemeen. Egoïsme zal dikwerf het rad, en baatzucht de raddraaister zijn, zoo bij de staatkunde als bij ondeelige personen. Gelijk de staatkunde, door aan de zaken wasneuzige of protokollige uitleggingen te geven, gaarne in troebel water vischt, zoo gaat het ook bij ondeelige personen: niet alleen ten aanzien van gelden, goederen, en hetgeen ter meeste bemagtiging daarvan betrekking heeft, maar ook bijzonder in zaken van beschaving en van verlichting; want, waar eene schitterende en blaaskakige theorie zonder praktijk is, daar is het moeijelijk, de baatzucht geheel over het hoofd te zien. Het zeventigjarig Pelgrimsleven van fessler (*) lezende, trok onder anderen ééne zinsnede bijzonder mijne aandacht. Hij zegt daar: ‘Het gemoedelijk tijdvak is verdwenen, met het schoone, goede en edele, dat in hetzelve werd voortgebragt. Nu woekert en schittert het merkantilisch tijdvak, waarin wij leven. Men wil nu het schoone, goede en edele tot eene winstgevende koopwaar maken; maar juist daardoor verhaast het zijn onvermijdelijk bankroet.’ Hij geeft er nogtans deze voorspelling bij: ‘In de massa zal echter eene aanmerkelijke som van heldere en alzijdige denkbeelden aangaande de algemeene menschelijke aangelegenheden, tot het ideaal van wijsheid en geregtigheid, overblijven, en, in den nieuwen tijd overgaande, helderheid des geestes en warmte des harten in de naauwste vereeniging brengen. Dan eerst en daardoor zal de tijd der verlichting verschijnen.’ Wij willen allen hopen, dat dit uitzigt spoedige vervulling zal krijgen, en uit al het gezegde nog eenige gevolgen trekken, die voor ons te behartigen zijn.
Er volgt in de eerste plaats uit, dat wij letten moeten op de waarde der zaken. Het zijn de namen of kleuren niet, die eene zaak goed of kwaad, verkieslijk of verwerpelijk maken; maar het zijn de gunstige of

{==112==} {>>pagina-aanduiding<<}
ongunstige resultaten, die zij oplevert voor zedelijkheid en waar geluk. Voor den onpartijdigen zijn dikwerf genoeg merkteekenen, om daarover na te denken; want uit de vruchten toch kan men oordeelen over boom of zaad, of over den aard van den grond, of over de wijze van verpleging. Menigeen, T.! heeft in onzen leeftijd met een goed oogmerk eene staatkundige denk- en handelwijze behartigd, van welker verkeerde toepassing hij naderhand verderfelijke resultaten zag, en was dan ook edelmoedig genoeg om dat te doen blijken, zonder nogtans zijne goede grondbeginselen te verzaken. Onder de genen, die gebreken gezien hadden in het oude Staats- en Stadhouderlijk bewind, en in den beginne de Fransche vrijheidsleer toejuichten, was b.v. onze altijd lofwaardige feith; maar hoe deze, niet lang na de omwenteling van het jaar 1795, over de zaken dacht, blijkt uit zijn Christelijk-wijsgeerig gedicht aan Aristus (*), en onder anderen uit deze regelen:

‘Ach, vriend! men droomt van heil, en blijft naar schimmen streven. 
't Veranderde alles, slechts de menschen zijn gebleven. 
Ik zie een nieuw tooneel, Arist! maar ook niets meer. 
Al de oude driften zijn nog spelers als weleer! 
 
De rede leert het, en de ervaarnis zal het staven: 
Men blijft, waar de ondeugd heerscht, ook zonder meester, slaven. 
De schoonste vrijheidsboom, hoe rijk alom geplant, 
Gaf zonder zeden nooit de vrijheid aan een Land. 
't Is ijdel, met den naam van broederschap te spelen, 
Zoo lang het hart nog wrokt, en wraak de ziel kan streelen. 
 
Arist! ons bijgeloof nam slechts een' and'ren keer. 
Men dweepte als Godgeleerde, en nu als Wijsgeer weêr. 
Eerst scheen de rede van de deugd geheel gescheiden; 
Nu poogt men heel een volk door haar alleen te leiden. 
Eerst klonk men boei aan boei, nu weert men elken band - 
Ach! altijd stelsels, vriend! en nooit gezond verstand.’ 


Zoo denkt een eerlijk man, en er volgt ten tweede

{==113==} {>>pagina-aanduiding<<}
uit, dat men zich niet door den schijn moet laten misleiden. Vele menschen loopen voor misleiding gevaar, en het gaat in het burgerlijke en staatkundige, gelijk het in de kerk gaat, - menschen van een oppervlakkig oordeel zullen meer aan de klanken hechten, dan op de zaken letten. Maar een oppervlakkig oordeel kan ook daaruit ontstaan, dat men niet genoeg over de zaken nadenkt, die niet behoorlijk onderzoekt, en niet genoeg vergelijkingen maakt van het een met het ander. Het is zoo, wij hebben zoo even een voorbeeld gezien, dat ook schrandere en brave menschen zich, bij het afkeuren van het verkeerde, kunnen laten misleiden door groote hoop op het betere; maar het is dan voor eenen tijd, en als men toch scheuren in gebouwen ziet, welke uitleggingen ook van die scheuren gegeven worden, het gezond oordeel zal spoedig besluiten, dat of de muren niet goed gemetseld, of de fondamenten niet stevig gelegd zijn, en dat het weinig sterkte geven kan, die scheuren met kalk te vullen. Kennis en ondervinding kunnen het oordeel wapenen; vooral, als men gebeurtenissen beleefd heeft, die rijk zijn in lessen en waarschuwingen, en uit het eene kan men gevolgtrekkingen maken tot het andere. Wij moeten niet gelijk zijn aan den ouden man in de fabel, bij wien de Dood kwam om hem weg te halen, en die het zeer onheusch vond, dat deze hem niet had gewaarschuwd, gelijk hij dat vóór dertig jaren beloofd had: maar toen de Dood, zonder hem tegen te spreken, eerst verzocht had, om met hem eene menuët te dansen, en hij zich met de stramheid van zijne beenen verontschuldigde; vervolgens, om eene noot te kraken, en hij verklaren moest, dat hij onlangs zijne laatste tanden en kiezen verloren had; en eindelijk, om, zonder bril, eenen brief te lezen, en hij betuigde, dat niet te kunnen doen..... toen graauwde de Dood hem toe: ‘Zijt gij dan nog onbeschaamd genoeg, om voor te wenden, dat ik u in dertig jaren
van mijne wederkomst niet heb gewaarschuwd, daar het u aan beenen, tanden en oogen hapert?’ Zoo,

{==114==} {>>pagina-aanduiding<<}
T.! zijn, ten aanzien van anderen, voorvallen in het leven dikwerf zoo vele waarschuwingen, om zich door den schijn niet te laten bedriegen, maar op de teekenen der tijden te letten.
Eindelijk dan volgt er uit, dat wij van hetgeen ons voorkomt, zoo veel mogelijk, goede partij behooren te trekken. Woorden en zaken zijn aan verschillende uitleggingen onderhevig; en als wij ons buiten alle geschillen houden kunnen, wij zullen er niet te erger om zijn. Al raken de oordeelvellingen en uitleggingen onze personen, salomo (*) heeft reeds gezegd: Zet uw hart niet op alle woorden, die men spreekt. Gij mogt misschien eens hooren, dat uw knecht u verwenscht. Evenwel, indien het verkeerde, dat van ons getuigd wordt, waarheid mogt wezen, het zal dan maar het beste zijn, om te doen als de bakker, die het brood met harde korsten tegen een zachter brood inruilt, en voortaan oplettend is op deeg en oven. En zijn het daadzaken of gebeurtenissen, die ons voorkomen, zij zijn dan in haren aard of door de wending, die daaraan door menschen gegeven wordt, aangenaam of onaangenaam. Zijn zij aangenaam, welnu, voedt en verkwikt er u mede op eene matige wijze, doch zóó, dat gij altijd gewapend zijt tegen teleurstelling, en aan uwe hoofdroeping getrouw blijft; maar zijn de voorkomende dingen onaangenaam, ik acht het dan eene goede les, die jean paul (†) geeft aangaande de wederwaardigheden des levens. Hij zegt: ‘over die wederwaardigheden moet men zoo opbeurend spreken, als een schoenmaker over een paar nieuwe laarzen, die hij te huis brengt. Zijn zij te naauw, dan zegt de baas: ‘zij zullen wel rekken,’ en zijn zij te wijd, dan zegt hij: ‘zij zullen met de vochtigheid wel inkrimpen.’ In die gelijkenis liggen deze twee zaken: dat men zich op eene bezadigde en verstandige wijze schikken moet naar de
omstandigheden, en van de toekomst het beste moet hopen.

{==115==} {>>pagina-aanduiding<<}

Van de toekomst het beste hopen, ja, dat willen wij gaarne. Hebben wij uit voorbeelden van onderscheidene tijden het een en ander gezien, dat beroeringen onder het menschdom betrof, door beroeringen is altijd het water zuiverder geworden, en welk eenen verstikkenden stank zou men alomme gewaar worden, als de waters altijd hadden stilgestaan! Ik begin meer en meer te hechten op hetgeen ik van fessler aanhaalde: het ware, schoone en goede zal al meerder als fijn goud te voorschijn komen, en het schuim worden verworpen. Wat op eene andere plaats met bijbelsche zalving gezegd wordt, kan ook hier worden gezegd. Neen, T.! zoodanige toon behoeft ook hier niet geheelenal te worden vermeden. Ben ik begonnen met schijnbare beuzeltaal, ik eindig met ernstige woorden. De Goddelijke Voorzienigheid regeert over alles. Wat ook menschen beroeren, welke namen of wendingen zij daaraan geven willen, en wat ook list, huichelarij en bedrog mogen voorhebben, een Hooger Bestuur zal eindelijk uitwerken, dat echte vrijheid en waar geluk de kinderen worden van allerlei dwingelandij en verderfzucht. Dat uitzigt maakt helderziende. Oordeelvellingen en uitspraken, door menschen over de aangelegenheden van dit leven gedaan, zijn dikwerf feilbaar; maar een Hooger en Wijs Bestuur is dat niet. Gelijk het kind van den stuurman in den storm en den nood van het schip gerust was gebleven, omdat zijn vader aan het roer stond, zoo kan de wijsgeerige Christen altijd bedaard zijn en kalm, bij het vertrouwen op die wijsheid en magt, die aan het roer staan van alles - bedaard zijn en kalm, bij het betrachten van zijne pligten - voordeel trekken uit lief en leed - wijsheid zamelen uit den loop aller dingen .... en als dan de rekening van winst en verlies eens wordt opgemaakt, dan zal het saldo wel batig zijn.
L.







{==116==} {>>pagina-aanduiding<<}

Iets, rakende jonkheer Rogier Gerard van Polanen.

(Uit de New York Evening Post, No. 9695, van 16 Sept. 1833.)
Jonkheer rogier gerard van polanen, (*) wiens overlijden wij onder de doodsberigten van l.l. Zaturdag aankondigden, was een man van bijzondere verdiensten en bekwaamheid. Hij was Hollander van geboorte, en heeft zijn vaderland met eere en waardigheid in de vier werelddeelen vertegenwoordigd: in Europa, als Zaakgelastigde van zijne Regering in Zwitserland, en bij eenige der Hoven van het vaste land; in Azië, als het Hoofd der Regterlijke Magt in de Hollandsche volkplanting Batavia; in Afrika, als bekleed met eene hooge waardigheid aan de Kaap de Goede Hoop; in Zuid-Amerika, in eene dergelijke betrekking in Hollandsch Guiana; en in Noord-Amerika, onder het bestuur van washington als Consul-Generaal, en onder dat van jefferson als Minister. Dit was de laatste openbare post, dien hij bekleedde. Hij was met warmte de onafhankelijkheid en de oude republikeinsche instellingen van zijn geboorteland toegedaan; en, toen Holland werd ingelijfd in het Fransche Keizerrijk, weigerde hij, eenig ambt onder den nieuwen staat van zaken te vervullen, en leefde gedurende de laatste dertig jaren als eenvoudig burger
in dit land, onder het genot van een onbekrompen vermogen en toe-
{==117==} {>>pagina-aanduiding<<}
wijding aan de wetenschappen. In vergevorderden leeftijd werd hem door het tegenwoordige Nederlandsche Gouvernement het ambt van Raad van Indië te Batavia aangeboden; hij bedankte er echter voor, om reden zijner zwakke gezondheid en gevorderden ouderdom.
Aan eene der Hollandsche Hoogescholen opgeleid, was hij in de klassieke Schrijvers, in het burgerlijke Regt, in de Letterkunde van zijn vaderland, alsmede van Italië, Duitschland, Frankrijk en Engeland, ingewijd. Inzonderheid had hij van de Engelsche literatuur eene zoo uitgebreide kennis, als in een' vreemdeling maar zeldzaam gevonden wordt. Hij had in zijne jeugd omgang gehad met fox, voltaire en gibbon. Van laatstgemelden plagt hij menige aangename herinnering te verhalen van gesprekken, met denzelven op de wekelijksche openbare maaltijden en avondbijeenkomsten te Lausanne gehouden, alwaar van tijd tot tijd velen der geleerdste en beschaafdste mannen van Europa zich lieten vinden. Hier te lande hadden zijne ambtspligten hem, niet alleen in officiéle betrekking, maar ook in persoonlijke vriendschap gebragt met washington, hamilton, den ouderen adams, jefferson en madison.
Eenvoudig in zijne leefwijze en spaarzaam in zijne gewone uitgaven, was hij echter ongemeen mild ter bevordering van alle nuttige oogmerken. Zijne zachte en innemende manieren maakten hem bemind bij allen, die het geluk hadden hem te kennen. Hij behoorde tot de oude school der Hollandsche Geleerden en Staatsmannen. Trotsch op en gehecht aan den ouden roem, de gebruiken en instellingen van zijn vaderland, was hij een waardig voorstander der grondstellingen, gewoonten en studiën, die een' de wit, een' oldenbarneveld, een' grotius voortbragten. (*)



{==118==} {>>pagina-aanduiding<<}

Iets, aangaande het vermeende grafschrift van Margarita, dochter van Maximiliaan van Oostenrijk.

In eene aanteekening van den Heer h.w. tydeman op de Geschiedenis des Vaderlands door den Heer bilderdijk, D. IV, bl. 311, vind ik gewag gemaakt van het zoogenaamde grafschrift van margarita van oostenrijk, beginnende: Cy gist Margot etc. Dan, hetzelve wordt aldaar niet zeer juist en geheel tegen de maat strijdende opgegeven. Ik herinner mij, hetzelve ook bij bilderdijk, in deszelfs aanteekeningen op hooft of huyghens, te hebben aangetroffen, wel vermoedelijk niet antimetrisch, maar echter geenszins naauwkeurig. Het is mij daarom niet onbelangrijk voorgekomen, hetzelve, zoo als het wezenlijk luidt, hier ter neder te stellen:

Cy gist Margot, la gente Damoiselle, 
Qu'eust deux maris, et si mourust pucelle. 


Qu'eust is hier eene zamentrekking van que, dat is qui eust, en si staat hier, gelijk meermalen in het oud Fransch, voor pourtant. Zie hier de geschiedenis van dit, hetzij ware, hetzij gewaande grafschrift:
Margarita van oostenrijk, eenige Dochter van Keizer maximiliaan I en maria van bourgondië, was ondertrouwd met, of ten minste verloofd aan karel VIII, Koning van Frankrijk, met wien zij, na haar moeders dood, aan het Hof van lodewijk XI was opgevoed. Dan, karel zond

{==119==} {>>pagina-aanduiding<<}
margarita aan haren vader terug, na alvorens zijne hand gegeven te hebben aan anna van bretagne. Vervolgens ten huwelijk gevraagd voor juan, Infant van Spanje, Zoon van ferdinand en isabelle, werd zij, op reis zijnde, om zich bij haren man te vervoegen, door een' zwaren storm beloopen, in welken men wil, dat zij, op deze twee niet tot stand gebragte huwelijken doelende, de bekende regels voor haar grafschrift maakte.
Het komt mij waarschijnlijk voor, dat men, in lateren tijd, niet geweten hebbende, voor welke margarita dit grafschrift vervaardigd ware, gedacht hebbe, dat het opgesteld was voor margarita, natuurlijke Dochter van Keizer karel V, welke, nog geene twaalf jaren oud, trouwde met alexander de medicis, die reeds zijn zevenentwintigste jaar bereikt had, en naderhand, ten minste twintig jaren oud zijnde, met octavio farnèse, die naauwelijks tot zijn dertiende gekomen was, en dat dit aanleiding gegeven hebbe aan jacobus bugius (jacques bougie), om het volgende puntdicht haar in den mond te leggen:

Impubes nupsi valido, jam, firmior annis, 
Exsucco et molli sum sociata viro. 
Ille fatigavit teneram, hic, aetate valentem, 
Intactam tota nocte jacere sinit. 
Dum nollem, licuit, nunc, dum volo, non licet uti. 
O Hymen, aut annos, aut mihi redde virum. 


De vooronderstelling, dat men niet geweten hebbe, welke de margarita in het eerst aangehaalde stukje ware, is niet vreemd, daar men het ook nog in het geheel niet eens is, welke in het Latijnsche bedoeld worde. Dan, varillas, in zijnen François I, Boek 13, zegt uitdrukkelijk, dat deze omstandigheid van de laatstgenoemde margarita aanleiding gegeven heeft aan een' Dichter uit Anjou, om een der fraaiste puntdichten van de toen voorgaande eeuw zamen te stellen; en deze bugius, door sommigen verkeerdelijk de

{==120==} {>>pagina-aanduiding<<}
bougy, door anderen du bois genaamd, was uit dat Landschap afkomstig. Scaevola sanmarthanus (scevole de 
{== afbeelding 	==} {>>afbeelding<<}
    
 marthe) heeft, in zijne Elogia, aan denzelven eene Lofrede, en la croix du maine, in zijne Bibliothèque, een artikel toegewijd.
v.H.


De homoöpathische geneeswijze.

Den Fürsten wunderte und erfreute am Arzte sehr die Satire auf den eigenen Stand, und er lächelte; allein er bedachte nicht, dass eigentlich jeder am meisten über den seinen, als den ihm bekanntesten, der Hofmann über den Hof, der Autor über das Schriftstellerwesen, ja der Fürst über seines Gleichen Spott ausgiesst, nur ihn aber andern nicht gern erlaubt.


jean paul.
De prijzenswaardige zucht uwer hilletje, om hare bezochte Natuurgenooten niet slechts met raad, maar ook met daad bij te staan, doet u op den inval komen, haar met een Huis- en Zak-apotheekje, op haren aanstaanden geboortedag, te verjaren, waartoe gij u opgewekt gevoeldet door de navolgende, door u in de Haarlemsche Courant gelezene, advertentie: ‘Bij den Apotheker johannes bätz, te Dusseldorf; zijn te bekomen Stomoöpathische Huis- en Zak-apotheken van diverse grootte naar welgevallen; de geneesmiddelen zijn geheel naar de Hofmansche voorschriften en onder speciaal toezigt van den Heer Dr. aegidi, Lijfarts van de Prinses frederik van pruissen, bereid geworden.’ Alvorens echter tot den aankoop over te gaan, doet ge mij de eer aan, naar mijn gevoelen te vragen over den aard van dit geschenk; welke soort van geneesmiddelen het zijn, en tot welk doel of met welke vrucht zij kunnen gebezigd worden?
Het is kluchtig, (dat dit voorafga) tot welk zonderling misverstand soms eene drukfeil aanleiding kan geven. Wat zijn eigenlijk Stomoöpathische geneesmiddelen? vraagt gij: het zullen zeker Stoomoöpathische middelen zijn, middelen

{==121==} {>>pagina-aanduiding<<}
door stoom bereid; en de goede Heer Apotheker bätz, als meerdere Duitschers, wanneer zij Nederduitsch willen schrijven, het met de klinkers zoo naauw niet nemende, heeft stom voor stoom geschreven. ‘Maar, wat daarvan zij, (dus vervolgt gij) wat zijn Stomoöpathische middelen? Al worden deze middelen ook door stoom bereid of gedreven, dan versta ik de beteekenis evenwel toch niet geheel. Middelen te geven, waarvan men de bestanddeelen of zamenstelling niet kent, en dus derzelver werking vooraf niet behoorlijk weet te bepalen, zulks in den blinde te laten toedienen, dit is iets, hetwelk geen leek zich veroorloven mag; dit kan slechts het voorregt zijn van de gepatenteerde beoefenaars der Geneeskunst, op wier verzekering en aanraden wij de menigvuldige onbekende Xs. gedwee naar binnen slaan’.....
Dr. strykius, zoo als gij kunt lezen in katzenberger's Badreize (*), welker geest gij dadelijk zult raden, wanneer ik u zeg, dat jean paul haar geschreven heeft, noemde den Professor katzenberger, zijnen Collega, met verkropte woede, of liever onder de mom eener gehuichelde vriendelijkheid, Humoristischer Arzt, en sloeg hem naderhand in den donker, in de dusgenoemde beerengrot, zoo gevoelig op de knokkels, dat katzenberger de in het verschiet hangende lampions voor dansende sterren aanzag. (†). Ik zoude hetzelfde kunnen doen, en schrijven; ‘Wel, Neef! wat zijt gij geestig!’ en nemen vervolgens, naar het aan ons gild toegekende en bij patent verzekerde voorregt, te zijner tijd met een of ander pas uitgekomen middel, waarvan de werking onderzocht moet worden, eene proef op u. Maar neen: ik zal niet eens met Job bij huygens (‡) verlangen:

Vergaert hem kolen op sijn kopp; 
Dat wild ick geerne doen, sei Job, 
Mits dat die kolen branden. 


Ik zal met der menschen zwakheden, en ook met de uwe, geduld hebben, en uwe uitvallen tegen de Geneeskunst uitleggen naar een oud Duitsch spreukje: Was sich liebt, neckt sich.

{==122==} {>>pagina-aanduiding<<}

Hoogstwaarschijnlijk dan ligt de schuld aan den Heer bätz: zijne vingers, meer geoefend in het pillendraaijen, zijn waarschijnlijk niet ter school geweest bij den een' of anderen nieuwen Kalligraaph. Zoo gij dit woord niet verstondt, het zijn edelmoedige mannen, ik geloof mede uit België herkomstig, die, in weinige lessen, voor eene zeer rijkelijke belooning, ons, achterblijvers in alles, tot de schrijfkunst toe, willen komen onderwijzen, om, in weinig tijds, met weinig moeite, fraai te schrijven. Dit lijkt den mensch, die gaarne veel voor luttel inspanning heeft! - Het sprak immers ook van zelf, dat - terwijl het in der tijd zoo beruchte Leuvensche wonder, met meerder regt dan ooit eenig Student te voren Primus van Loven te noemen, de beroemde jacotot, ons zoude leeren, hoe in elk mensch de vatbaarheid voor alle kunsten en wetenschappen ligt weggelegd of opgesloten, en, als men het maar wél vat, ook in korten tijd er uit te halen is, - een ander als van zelf er toe gebragt werd, om en masse, b.v. bij de schoolkompagniën, of en détail, elk voor zich, te docéren, dat alle menschen goed kunnen schrijven, als ze maar willen, en, als ze het maar wél aanpakken, in korten tijd goede schrijvers - wel te verstaan, wat de pen betreft - kunnen worden. Maar, ruste jacotot! Menigeen zal blijde zijn, dat hij ongemoeid de vieille bête (eene geliefkoosde uitdrukking van dit geestig dier) mag blijven aankleven als weleer, en slechts ontwikkeld worden naar de methode van prinsen, van wijk of eenig ander welwillend behartiger van de belangen der jeugd.
Om tot den Apotheker bätz weder te keeren; er moet gelezen worden: Homoöpathische middelen. Over het geheel schrijven de Geleerden niet altijd zeer leesbaar; en de Heeren Artsenijmengers, daaronder zoo gaarne gerekend, behooren dus ook deze geleerde ondeugd na te volgen. Uit dit geschrijf over eene eenvoudige letter, terwijl zij, die zulk eene misstelling kunnen verhelpen, nog leven, kan men opmaken, wat er al zoo moet omgaan, wanneer het om eene uitgevallen, verzette of verschreven letter te doen is, en er reeds eeuwen zijn voorbijgegaan, eer men het gewaar werd! Zij, die de fout welligt begingen, zonder het zelve te weten, zijn dan reeds verstoven voor den wind; wie zal het geschil thans beslechten? Is het te verwonderen, dat er over letters, ja over punten en stippen, zoo veel geschil in de we-
{==123==} {>>pagina-aanduiding<<}
reld is gekomen, en over zulke gewigtige kleinigheden de Geleerden elkander het vinnigst hebben doorgestreken? Ja, menige onnoozele vlieg, die geheel zorgeloos op een parkement zich nedervlijde, heeft tot geen' geringen twist aanleiding gegeven; want een bruin of zwart stipje, hetwelk zij door den drang ongevoelig liet vallen, in het midden eener O neêrgekomen, geeft, wanneer het een Grieksch handschrift is, dadelijk eene andere lezing. Men zie dus met geene minachting op zoogenoemde kleinigheden neder. Wie vooral in het zedelijke hieromtrent nog niet overtuigd is, dien bevelen wij ter lezing aan het belangrijk werkje van reinhard, over de waarde der Kleinigheden in de Zedekunde. Het is hier juist om kleinigheden te doen, gelijk wij bij de beschouwing der Homoöpathie straks nader zullen zien.
Wat is nu eigenlijk Homoöpathische geneeswijze? - Hoe zal ik dit voor eenen leek duidelijk en eenvoudig genoeg uiteenzetten, dat ik verstaanbaar blijve, zonder in eenen geleerden uitleg te vervallen?
Even gelijk alles, wat overdreven is, uit den stelselgeest voortvloeit, zoo is ook deze geneeswijze, door de volgelingen verder dan door den meester gedreven, de uitzinnige teelt van een stelsel, naar zijnen voorstander dat van hahnemann genoemd, en bekend onder den naam van Homoöpathische geneeswijze.
Wanneer ik zoo tegen de stelsels of theoriën uitvaar, moet gij echter niet denken, dat ik daarmede alle theoriën en stelsels verwerp. Er zijn immers, die zeggen, dat de eigenlijke Geneeskunst (hetgeen zij in den waren zin des woords behoort te beteekenen) door theorie op theorie moet gevonden worden? Waarmede ik het in zoo verre eens ben, als de gesteldheid der tegenwoordige wereld het medebrengt, dat uit het kwaad het goed geboren moet worden. Wat mij betreft, houde ik de theoriën eigenlijk voor een sterk bewijs onzer zondige natuur, voor een kieken uit het slangenei. En het goud, hetwelk uit dit schuim opwelt, is nog schraler, dan hetgeen in het rivierzand gezocht wordt. Maar, indien er eens geene isten of anen waren, hoe menige Akademie zoude er stilstaan, hoe vele Hoogleeraars lediggaan! Thans integendeel kan men nog al eenigen tijd zoek brengen met te onderzoeken, wat de Geneeskunst niet is, met twisten, wat zij behoorde te zijn, met aan te wijzen, hoe zij door theoriën, die men zich de moeite geeft van op te bouwen, niet opge-
{==124==} {>>pagina-aanduiding<<}
bouwd wordt, en hoe wenschelijk het ware, dat er eindelijk eene theorie (dit behoort vooral onder de zoogenoemde vrome wenschen) gevonden wierd, welke vriendelijk met de praktijk hand aan hand mogt gaan. Dit nu wordt stellig van elke tegenwoordige verwacht, dat die het pleit voldingen zal; en hiermede zoude men ten einde der zaak wezen, indien niet juist terzelfder tijd een ambtgenoot door eene nieuwe theorie ontegenzeggelijk bewees, dat men nooit verder van de waarheid is verwijderd geweest, dan thans door het stelsel van den geachten, anders scherpzinnigen, maar op dit punt als een mol zoo stikzienden ambtgenoot! - Mogt het nadeel der theoriën zich hier slechts bij bepalen! Maar, moet de doodgraver niet bestaan, en werd het fraaije kerkhof slechts uit weelde aangelegd?... De Advocaat zegt: processen
moeten er wezen; zonder theoriën ware het gedaan met de Geneeskundige Faculteiten! - Maar ik gevoel, hoe ik reeds begin op een geleerd dwaalspoor te geraken, en, dus voortredenerende, zoude ik gewis over de Homoöpathische geneeswijze zulk een' geleerden brief voor den dag brengen, dat deze welligt de laatste zoude zijn, dien gij van mij zoudt begeeren te lezen. Ik weet beter: laat een leek u onderrigten; van zijns gelijken ontvangt men doorgaans de waarheid het liefst. De Schrijver over de belangrijkheid eens zestigjarigen ouderdoms, of schets der hoogstmerkwaardige verschijnselen, welke dien leeftijd bij uitstek kenmerken, geeft onder deze ook eene korte beschrijving van het stelsel van hahnemann, of de Homoöpathische geneeswijze, bl. 115. Ofschoon geen Geneeskundige, heeft deze bekwame man, die van den tijd zijns levens wel partij getrokken heeft, dit en tevens meer andere stelsels, kinderen des tijds en der mode, zóó geschetst, dat men er zich althans een oppervlakkig denkbeeld van maken kan. Dat hij alle deze stelsels van de kluchtige zijde heeft voorgesteld, daar heeft hij zeer wél aan gedaan. Het algemeen moet aan de hansworsterijen zich spiegelen. Het echte, het juiste in het stelsel van hahnemann zoude, mijns bedenkens, de toepassing kunnen zijn van de les der ondervinding, dat men dikwijls met weinig veel kan doen; dat er, zoo wel in het natuurlijke als zedelijke, veel krachts onnoodig verspild wordt: maar alles heeft zijne grenzen. De kunst echter, of liever de inbeelding, om met oneindig weinig ontzettend veel te doen, werd doorgaans bij de uitkomst bevonden aan de eene of andere zijde mank te gaan. Het zoude anders, indien de

{==125==} {>>pagina-aanduiding<<}
praktijk aan de theorie beantwoordde, eene stelling zijn, welke niet slechts voor de Geneeskunde nuttig ware, maar waarmede de Schatkist vooral, in de tijden, die wij beleven, en elks beurs, die buitengewoon getaxeerd wordt, zich inzonderheid wél zouden bevinden. En daar het voor ons in het algemeen op een zuinigje loopen moet, zoo zou, kwam de Homoöpathische geneeswijze in zwang, het voor mijne dierbare kunstbroeders, de Heeren Apothekers, wel eens heel boos kunnen worden: want daar werkt men niet met greinen of droppels, neen! zoo als men in de Geneeskunde enkele malen doet, men rekent bij billioenen, trillioenen gedeelten van greinen en nog verder; zoodat eindelijk de werking der middelen, in het oog van een verstandig mensch, ll o wordt. Het is nu wel bewezen, dat het olieglas van eene once zoo wel 100 pct. kan opleveren als de pintsflesch; maar de Homoöpathisten, die anderen met een oneindig klein afzetten, gunnen den Apothekers noch groote, noch kleine winst; zij willen zelve geneesmiddelen leveren, want de reuk eener Apotheek werkt reeds nadeelig op hunnen kleinen voorraad. - Waakt op, gij allen, die er belang bij hebt, dat de gomma, het levenselixir niet door geneesmiddelen minder dan zandkorrels verdrongen worden! Want is de Homoöpathie waar, dan kan ons geheele leger met één pakje gomma voor de tering gevrijwaard worden, wel te verstaan indien de gomma een onfeilbaar middel tegen de tering is, quod erit demonstrandum. In dit geval is dan de prijs veel te gering gesteld. Het is mij daarbij dikwijls voorgekomen, of gij uwen vijver in eene kom van zout water zoudt kunnen herscheppen, door een' droppel uit den Oceaan daarmede te vermengen. En zoo zoudt gij, zonder kosten, in plaats van eene goudvischkom, eene
kom met zeevisch kunnen aanhouden. Dit zoude wel eene theorie over het oneindig kleine (les infiniment petits) worden. (*) Ik houde het daarvoor, dat het grootste nut der Homoöpathische geneeswijze daarin bestaat, dat zij in de meeste gevallen niets doet. Zij laat de natuur in zekeren zin ongestoord haren weg vervolgen, en boeit tevens de aandacht van den lijder; zij houdt het vertrouwen gaande, en ondersteunt daardoor de natuur. In slepende ziekten doet zij dikwijls wonderen; en wilde de lijder daarbij een' gepasten leefregel

{==126==} {>>pagina-aanduiding<<}
in acht nemen, men zoude soms verstomd staan over hetgeen langs dezen eenvoudigen weg bereikt werd. Wilde ik mijn dagboek openen, ik zoude hierover waarnemingen kunnen mededeelen, welke mij den naam van eenen Wonderdoctor zouden verschaffen; doch - het is de tijd nog niet, om de menschen zoo zeer te verlichten, en men staat niet gaarne de toegekende eer af. Laat mij de eer, ik geef der Natuur getrouw de hare, en tracht hoe langer hoe meer voor de lijders, die mijne hulp inroepen, er nut mede te doen. Ongelukkig echter de lijder, die in de handen van eenen Homoöpaath valt, wanneer er handen moeten uitgestoken worden, hetwelk soms mede het geval kan zijn!
Wilt gij mijnen raad gehoor geven, besteed uw geld niet aan deze Huisapotheek; verblijd liever uwe vrouw met een middel uit de Huisapotheek van jean paul, waarvan ik eene lijst hierbij voeg, welke gij echter volstrekt aan niemand moogt mededeelen, want kregen de vrouwen er de lucht van, er ware aan al de aanvragen niet te voldoen, en de Apothekers zouden mij weinig dank weten voor mijne openhartigheid.


Een woord, naar aanleiding van het stukje:


Zou het Lager Onderwijs ook nog iets te wenschen overlaten? (*)

Geheel eenstemmig denken wij met den Schrijver van dit stukje, dat er geene gepaste middelen onbeproefd behooren te worden gelaten, ten einde de godsdienstige zin der Natie, dat waardig erfgoed van het voorgeslacht, onze tijdgenooten en nakomelingen gedurig meer en meer en tevens duurzaam blijve bezielen, en dat het allezins wenschelijk zij, dat de vorming en opleiding der jeugd aan die hooge en eerwaardige bedoeling, zoo veel mogelijk, dienstbaar mogen gemaakt worden.
De Schrijver draagt, naar aanleiding hiervan, eenige bedenkingen voor, uit de tegenwoordige gesteldheid van het lager Onderwijs ontleend, en besluit, eindelijk, zijn betoog met het voorslaan van een middel, waardoor, naar zijne

{==127==} {>>pagina-aanduiding<<}
wijze van beschouwen, dat lager Onderwijs aan de zedelijke en echt godsdienstige vorming en opleiding der jeugd, meer, dan tot hiertoe het geval schijnt, zou kunnen dienstbaar wezen. Zeer bescheiden begeert hij, dat zijne bedenkingen, door bevoegden, ten algemeenen nutte, mogen worden getoetst; opdat, voor zoo verre zij bleken grond te hebben, het gebrekkige, in het te dezen bestaande, kon worden verholpen.
Wij willen, naar ons vermogen en even bescheiden, den Schrijver en tevens het Publiek, waarvoor wij beiden wenschen nuttig te zijn, met onze bedenkingen bekend maken. De zaak is dubbel waardig, dat zij met bezadigdheid en van alle zijden beschouwd worde. Het opkomend geslacht, de hoop des vaderlands, en het geluk van Nederland ook in de toekomst, is den opregten Vaderlander dierbaar. Wie zou niet volgaarne elk middel aangrijpen, waardoor dat geluk zou kunnen gevestigd worden?
Begrijpen wij des Schrijvers meening wél, dan begeert hij de godsdienstige opleiding der jeugd, bij het lager Onderwijs, als hoofdzaak te hebben beschouwd en aangenomen - en slaat hij, als middel hiertoe, voor, dat de Schoolonderwijzers derzelver leerlingen met de waarheden van de Godsdienst zullen bekend maken, ten einde hen in eerbied en liefde voor God en den Verlosser te ontvonken. (Zie bl. 668.)
Heerlijk doel! ingevolge hetwelk de kinderen, in de scholen, niet slechts tot nuttige leden der Maatschappij - niet slechts tot brave burgers - maar ook en voornamelijk tot goede Christenen zullen worden opgeleid. Wie zou niet wenschen, dat doel, door gepaste middelen, te bereiken? - Maar, wie het doel wil, moet ook de middelen willen! De Schrijver draagt daartoe een middel voor; hij verlangt, dat het getoetst worde. Wij hebben aan zijn verlangen voldaan, en hij verneme alsnu onze bedenkingen.
Wanneer ons een middel, ter bereiking van zeker bepaald doel, wordt aangewezen, dan vragen wij eerst, of het uitvoerbaar zij? en, ten andere, of het ook soms schadelijk in de gevolgen zou kunnen worden bevonden?
Eerstelijk: Is het voorgeslagen middel uitvoerbaar? Letten wij daartoe op de Jeugd, die de lagere scholen bezoekt, en welke kennelijk door den Schrijver bedoeld wordt; voorts op de Schoolonderwijzers.
Bepalen wij ons bij de Jeugd in eene Stads of Dorps Ar-
{==128==} {>>pagina-aanduiding<<}
menschool vereenigd. Dezelve is zamengesteld uit leden van verschillende godsdienstige belijdenissen, die het onnoodig is op te noemen. Wij stellen ons het plan des Schrijvers als reeds verwezenlijkt voor, en hooren den Onderwijzer zijne leerlingen, te gepasten tijde, over de waarheden van de Godsdienst onderhouden; maar, naar welk godsdienstig leerbegrip? Naar dat der Roomschkatholijken? - maar hoe kunnen de Protestanten daaraan deel nemen? Naar dat der Protestanten? - maar zullen de Roomschkatholijken daarmede gediend zijn? Het kan ook zijn, dat er zich alleen Protestanten op de school bevinden, en de geopperde zwarigheid alzoo wegvalt; maar ook deze Protestanten zijn, onderling, in godsdienstige leerbegrippen van elkander gescheiden, en nu vragen wij, welk leerbegrip, bij het onderwijs, ten grondslag zal worden aangenomen? en aan welke Autoriteit de bevoegdheid kan worden toegekend, om in dezen te beslissen? Maar, wij stellen ons die beslissing als aanwezig voor, en hooren het Hervormd leerbegrip voordragen. Dan, loopt men, in dat geval, niet grootelijks gevaar, dat ouders van de Luthersche, Doopsgezinde en Remonstrantsch-Gereformeerde belijdenis hunne kinderen aan dat godsdienstig onderwijs zullen onttrekken? Hoe veel aanleiding tot gegrond beklag en ontevredenheid zal eene willekeurige bepaling in dezen niet geven!
Men zegge niet, ‘dat het godsdienstig onderwijs op de scholen zoodanig behoorde te zijn ingerigt, dat Roomschkatholijken en Protestanten daarin gelijkelijk kunnen deelen.’ Want daarmede is de zwarigheid, waarop wij het oog hebben, niet verholpen. Vele, vooral echt godsdienstige, ouders zullen alsdan hunne kinderen aan het onderwijs onttrekken, omdat er, naar hunne overtuiging en geweten, niet die Godsdienstwaarheden geleeraard worden, welke zij (te regt of te onregt, dit doet hier weinig ter zake) als onmisbaar hebben leeren beschouwen, om een goed Christen te zijn. En wat kan, wat zal van dit alles het gevolg wezen? Wat anders, dan de treurige ondervinding, dat het voorgestelde doel, door het voorgeslagen middel, onbereikbaar, en dat middel, alzoo, onuitvoerlijk is?
En nu de Onderwijzers? Hoe veel wordt er thans niet vereischt, om tot de eerwaardige roeping van Onderwijzer te worden bevorderd! En dan zal men nu nog, daarenboven, kunnen verlangen, dat de Schoolleeraar tevens Godsdienst-
{==129==} {>>pagina-aanduiding<<}
onderwijzer zij? - Dat hij, gelijk thans op de Stads en Dorps Armenscholen plaats vindt, de Bijbelgeschiedenis onder de rubrieken van het schoolonderwijs opneme, keuren wij allezins gepast; immers behoort dezelve tot de algemeene geschiedenis der wereld, en maakt daarvan een hoogstbelangrijk gedeelte uit; maar het is geheel iets anders, de geschiedenis naar den Bijbel, en weder geheel iets anders, de waarheden van de Godsdienst te onderwijzen; tot het laatste behoort een' bijzonderen aanleg en studie, die men, redelijkerwijze, van den gewonen Schoolonderwijzer kan noch mag vorderen. - Maar, daarenboven, zijn niet alle Schoolonderwijzers van dezelfde godsdienstige belijdenis. De bekwaamste en meest voor het onderwijs der schole geschikte mannen behooren, niet zelden, tot verschillende Christelijke Kerkgenootschappen; en vergt men niet te veel, door te vorderen, dat een Roomschkatholijk Onderwijzer de leerbegrippen der Protestanten - de Protestant die der Roomschkatholijken zal voordragen? of dat een Luthersch of Doopsgezind Onderwijzer de leerbegrippen van calvijn of arminius den kinderen zal inprenten? Wij, voor ons, zien hierin allerlei botsingen en bezwaren, die ons het voorgeslagen middel als onuitvoerbaar doen voorkomen.
Dan, gesteld, dat men alle onze te berde gebragte bezwaren konde oplossen, en het voorgeslagen middel als uitvoerlijk kon doen voorkomen, zoo rijst nog de vraag: of het gekozen middel niet soms schadelijk, in de gevolgen, zou kunnen worden bevonden. Wij willen ons, te dien einde, eene Stads of Dorps Armenschool voorstellen, waarvan de kinderen allen, uitsluitend, tot de Hervormden behooren, en de Schoolonderwijzer mede deze Christelijke geloofsbelijdenis is toegedaan; alles ten einde de bereids geopperde bedenkingen, zoo veel mogelijk, te doen wegvallen. Daarenboven willen wij vooronderstellen, dat de Onderwijzer voor de taak, die men hem heeft opgelegd, volkomen berekend zij, en de noodige kundigheden bezitte, om ook als Godsdienstonderwijzer op te treden. Want het is onder alle deze gelukkig zamenwerkende omstandigheden alleen, dat het voorgeslagen middel aan het voorgestelde doel zal kunnen beantwoorden.
Dan, hierbij is de tegenwoordige toestand der Hervormde Kerk in ons Vaderland den welmeenenden Schrijver gewisselijk niet voor de aandacht gekomen; en het is juist deze toestand, die ons van de aanwending van het voorgestelde mid-
{==130==} {>>pagina-aanduiding<<}
del de schadelijkste gevolgen doet vreezen. Of is, sedert den tijd, dat de Heeren bilderdijk, da costa, capadose en anderen met hunne bezwaren en grieven tegen Leeraren en Hoogleeraren der Hervormden zijn opgetreden, het luid geroep en geschrijf over vermeende onregtzinnigheid, en het afwijken van de leer der waarheid, niet meer en meer en telkens verder gehoord en opgemerkt? Beleven wij niet reeds een' tijd, waarin, blijkens de aankondigingen in de nieuwspapieren, een Hervormd Leeraar zijne medebroeders aanduidt onder den naam van wolven, die de schaapskooi van christus aantasten? (*) Ja, worden niet, op zeer vele plaatsen in ons Vaderland, alle middelen gebezigd, om wantrouwen, achterdocht, verdeeldheid en scheuring te veroorzaken; en mag men het niet daarvoor houden, dat het de bedoeling der Zeloten van dezen tijd is, zich van de thans bestaande Hervormde Kerk feitelijk af te zonderen, zoodra de plannen, die zij daartoe voorbereiden, tot rijpheid zullen gekomen zijn? En is dit alles zoo, gelijk de treurige ervaring ons dit vertoonde, of in de toekomst doet lezen, hoe schadelijk zou dan niet het voorgeslagen middel zijn, het godsdienstig onderwijs der jeugd aan Schoolleeraren toe te vertrouwen, die nimmer eene eigenlijk gezegde Theologische opleiding hebben genoten, en vreemdelingen zijn in de oorspronkelijke talen der H. Schrift! Neen, de Schrijver heeft er gewis niet aan gedacht, bij het voorslaan van zijn middel, hoe
hetzelve, voor de Leiders en Aanvoerders der Sekte, eene welkome gelegenheid zou openen, om de donkere en onbijbelsche leere, die zij verkondigen, in de harten der jeugd, reeds vroegtijdig, in te prenten! Hoe gemakkelijk toch zou het hun vallen, ongeleerde, ongeoefende en eenvoudige Schoolonderwijzers tot het omhelzen hunner bekrompene begrippen over te halen; en wat al nieuwe, mildstroomende bronnen van onrust, verdeeldheid en scheuring zouden daardoor geopend worden!
Wij, voor ons, raden hier tot groote voorzigtigheid; opdat men zich niet over het onbedachtzaam inhalen van het Trojaansche paard jammerlijk beklage, wanneer alle klagten te vergeefs zullen zijn! Alwat wij kunnen en vermogen, is ernstig te waarschuwen tegen de openlijke en bedekte woelingen, die thans overal aan de orde zijn, en te vermanen tot een naauwkeurig acht geven op de teekenen der tijden!

{==131==} {>>pagina-aanduiding<<}

Het onderwijs in de waarheden van de Godsdienst moet en mag niet aan onbevoegden worden overgelaten. Dat onderwijs is in de handen der Godsdienstleeraars en weltoegeruste Godsdienstonderwijzers het best toevertrouwd; en waarom zal men hetzelve in andere handen overgeven? Waarlijk, onze vaderlandsche Gemeenten hebben, althans in deze dagen, aan Leeraars geen gebrek, maar hier en daar groote behoefte aan dien geest, die de waarheid leert betrachten in de liefde!
Dan, al waren de tijden, die wij beleven, geheel vrij van zulke, den waren Christen bedroevende, verschijnselen, ook dán nog kan het voorgeslagen middel, in de gevolgen, schadelijk zijn. Het is inderdaad geenszins ons oogmerk, den eerwaardigen Onderwijzersstand gering te achten, veel min eenig lid van denzelven te grieven, wanneer wij van onbevoegdheid tot het geven van godsdienstig onderwijs gewag maken - neen! veeleer zullen velen, zoo niet verre de meesten; gereedelijk verklaren, dat zij zichzelven onbevoegd keuren, om als Onderwijzers in de waarheden van de Godsdienst op te treden, aangezien het hen aan opleiding en studie tot een zoo hoogstgewigtig werk ontbreekt; en wat zou, vragen wij, het gevolg zijn, wanneer zij, door in te voeren verordeningen op het lager Onderwijs, onder de verpligting gebragt werden, eene taak te vervullen, waarvoor zij zich niet berekend gevoelden? Hoe hoogstgebrekkig zou niet, onder die omstandigheden, het onderwijs zelve zijn, en hoe weinig de goede vruchten, die men van hetzelve zou mogen wachten! Hoe gedurig zou niet de, met den besten geest bezielde, Onderwijzer aan dwalingen en misvattingen blootstaan! hoe gedurig gevaar loopen, menschelijke begrippen en bepalingen met de Bijbelsche waarheid te verwarren en te verwisselen! en hoe schadelijk zouden van dit alles de gevolgen niet zijn voor de godsdienstige vorming der jeugd! Wij geven deze bedenkingen gaarne ter toetsing over; maar, voor onszelven, hechten wij aan dezelve een groot gewigt.
De zedelijke toestand der lagere volksklassen heeft wel te allen tijde veel te wenschen overgelaten, en de bevolking der achterbuurten, inzonderheid in de groote steden, was, reeds in vroeger dagen, zeer achterlijk in beschaving en godsdienstigheid. Da bewijzen hiervoor zijn, in de werken onzer vaderlandsche Dichters, in grooten overvloed, voorhanden; en de bekende spreuk van den wijzen salomo: Er is niets nieuws onder de zonne, wordt, door geschiedenis en ervaring

{==132==} {>>pagina-aanduiding<<}
beide, bevestigd. Men zij, evenwel, billijk, en legge de onbeschaafdheid van de heffe des volks niet te laste aan bestaande gebreken in het lager Onderwijs, maar veeleer daaraan, dat, b.v. in Amsterdam, niet alle kinderen in de bestaande Stadsscholen kunnen worden opgenomen, en een zeer groot aantal van dezelve daardoor van het onderwijs verstoken blijft; en, ten andere, dat vele ouders, helaas! het goede zaad verstikken, dat in de harten hunner kinderen, door het schoolonderwijs, is gestrooid geworden. Bestond er te dezen meer onderling verband tusschen huiselijke opvoeding en schoolonderwijs, dan mogt men op het behouden van veel goeds hopen.
De Schrijver vooronderstelt, dat men op de scholen het minst werk maakt van de kennis der Bijbelgeschiedenis, en wel voornamelijk ter oorzake, dat men er minder door schittert; maar wij gelooven, dat hier door hem te veel is beweerd geworden. Ware zijne vooronderstelling gegrond en door bewijs te staven, dan zou het vermelde verzuim aan eene zeer laakbare bedoeling moeten worden toegeschreven, die men bij eenen Christelijk gezinden Onderwijzer niet mag verwachten. Naar onze ervaring, wordt de behandeling der Bijbelgeschiedenis niet achtergesteld, ten einde (gelijk de Schrijver het bl. 670 noemt) de jeugd van een' socrates en cato, van leonidas en regulus te leeren snappen. De namen der bedoelde Grieken en Romeinen behooren tot de kennis der wereldgeschiedenis, en de beknopte vermelding van de daden der genoemde mannen zal der vaderlandsche jeugd wel geen smaak in ongodsdienstigheid doen vinden.
Ten slotte, en opdat wij eindigen: er is wel niemand, die beweert, dat het lager Onderwijs niets te wenschen zou overlaten. Dan, bij eene zaak van zoo groot gewigt, behoort men de dingen met een' helderen, onbevooroordeelden blik, en vooral met de noodige kalmte en omzigtigheid, te beschouwen en te behandelen. Elk, ter verbetering voorgedragen, middel behoort naauwkeurig overwogen en met bedaardheid toegepast te worden. De gebeurtenissen in België, waartoe, onder anderen, ook de verordeningen van onzen geëerbiedigden Koning op het lager Onderwijs ten voorwendsel verstrekten, liggen ons nog te versch in het geheugen, dan dat wij niet de grootste behoedzaamheid, omtrent een zoo uiterst teeder onderwerp, ten ernstigste zouden aanbevelen. Men zij vooral hoogst omzigtig met het invoeren van nieuwigheden!

{==133==} {>>pagina-aanduiding<<}
Wat zou het zijn, indien, ten gevolge van Gouvernementsbesluiten, het onderwijs in de waarheden van de Godsdienst aan de Schoolleeraars opgedragen zijnde, van heinde en verre de bekende klagt over monopolie en aanmatiging werd aangeheven?.... Men zij dus voorzigtig, en bedenke steeds, dat alwat blinkt daarom nog geen goud is!





Karakterkunde.

Welk een noodzakelijk huisraad, zeide ik, bijzonder opgewekt, tot mijne huisvrouw, toen ik een vrij grooten, breeden spiegel aan den stevigen spijker had opgehangen en het hamertje uit de handen legde, - welk een noodzakelijk huisraad voor ons en anderen is toch een spiegel! Men wil somtijds zichzelven zien, en de naauwkeurigste beschrijving is nimmer zoo voldoende, als een enkele blik op dit gefoelied glas. Zoo is het ook, lieve vrouw! met den zedelijken, inwendigen mensch. Men wil zoo gaarne zichzelven leeren kennen; men wil zoo gaarne...... Uwe vergelijking gaat reeds mank, hernam mijne huisvrouw: waar is de zuivere, heldere spiegel voor den inwendigen mensch? - Ja, waar is hij! herhaalde ik, en bleef in gepeins staan tegenover het glas. Nu weten mijne huisgenooten, dat ik volstrekt niet wil gestoord zijn, als het noodlot wij in een' dergelijken peinzenden toestand gebragt heeft; ik teeken dan aanstonds de aan- en overstroomende gedachten in mijn zakboek op, en ben stoutmoedig en misschien dwaas genoeg, soms eenige bladen daaruit los te scheuren, en onder die menschen te werpen, welke dezelve willen oprapen en gebruiken tot allerlei pios usus. - Ja, waar is hij! zeide ik nog eens, en reeds had ik het potlood in de hand, en zat, met het zakboek op de regter knie, gereed, om deze vraag extempore te beantwoorden.
Episodes of uitweidingen zijn allezins nuttig en aangenaam, in heldendichten, in romans, en in het eentoonige menschelijke leven. Men springt somtijds opzettelijk van den goeden, gebaanden weg af, om een' vlinder te vangen, of eene schoone bloem te plukken, of om te toonen, dat men met een' luchtsprong den gewonen, aangewezen weg kan wedervinden. Dat heet eene Episode of uitweiding. Als de Staatsman de diplomatieke plooi uit zijn gelaat doet verdwijnen; als de Ge-
{==134==} {>>pagina-aanduiding<<}
leerde een geheel eenvoudig, natuurlijk gesprek aanknoopt; als de Koopman geene driedubbele winsten berekent, maar de waarde zijner goederen naauwkeurig aanslaat; als de Dichter den zin zijner woorden niet volgens klank en rijm, maar volgens het gezond verstand weegt, - dan maken zij allen Episoden, en gaan van den gewonen weg af. Dat is zeer aardig om aan te zien.
Nu keer ik tot den spiegel terug, en ga vooreerst van den weg af, om er vervolgens mogelijk weder op te komen.
Er is eene kunst, kunstgreep of kunstmiddel, om de waarheid te vinden, al ware zij bedolven onder honderd Jezuitenlisten of even zoo veel staatkundige Protokollen. Men leert deze kunst en uit boeken, en op Hoogescholen of Athenaea's; somtijds zelfs onderwijst een welgemanierde, vrolijke en gestudeerde Gouverneur deze kunst aan zijnen voornamen, delicaten kweekeling, volgens de eene of andere Encyclopédie portative. Die kunst heet Logica, of Redeneerkunde. Zonder dezelve waren mij zakboek en potlood nutteloos; want de spiegel voor mij en het eigen verstand leeren mij deze sluitrede:
De kennis van den inwendigen mensch is noodzakelijk.


Wat noodzakelijk is, moet verkregen worden.


Ergo - moet de kennis van den inwendigen mensch verkregen worden.
en:
De spiegel toont ons slechts het uitwendige, niet het inwendige van den mensch.


Nu bestaat er zoo wel een inwendig als een uitwendig mensch.


Ergo - moet er een andere spiegel, dan deze hier, gevonden worden, om den inwendigen mensch te leeren kennen.
Bekent het nu: wat zouden wij rampzalig zijn, zonder boeken, Hoogescholen, Athenae's, zonder Gouverneurs, en zonder Logica!
Nu, met uw verlof! om den weg wat korter te nemen, eenige axioma's; dat zijn stellingen, die niet bewezen behoeven te worden, dewijl men ze dikwijls niet bewijzen kan; b.v.

De sterkste heeft steeds regt. 
De afwezende heeft steeds onregt. 
Rijkdom en eer zijn zaligheid. 
Een Auteur is steeds nederig. 


en zoo duizend meer.

{==135==} {>>pagina-aanduiding<<}

Mijne axioma's luiden anders: De mensch is, inwendig en zedelijk, veelzijdig geslepen; bij gevolg zijn er voor deze vele zijden verschillende spiegels noodig, waarin hij zich afbeeldt, en waardoor wij hem leeren kennen. Deze spiegels zullen wij eens uitpakken en daarin zien, en daardoor wordt, eens voor altijd, het nut der Karakterkunde bewezen.
Ongelukkige Schrijvers, die eindelijk zoo ver gekomen zijt, dat gij het onderwerp zelve moet gaan ontleden en voor aller oogen duidelijk maken! Ik zie in u beschroomde en bevende Prosectoren, die, met het skalpel in de handen, de spieren, vezelen en aderen moet aantoonen, terwijl ieder u op de handen gluurt, en de ernstige Professor (de Recensent) het: ‘zie toe, wat gij doet, onhandige knaap!’ gereed heeft. Maar zoo bits en opregt zijn de Professoren en Recensenten in onzen tijd niet meer. Er vielen in het gistend vat der Geleerdheid eenige nederploffende druppels; daarom ligt er ook somtijds een nutteloos bezinksel op den grond. Genoeg, dat die Schrijvers ongelukkig zijn, welke nog meer moeten doen, dan schrijven en stellen - die buiten dat ook zelfs nog moeten denken, overdenken, beschaven - en, wat bijna even zoo veel zweet- als inktdruppels kost, moeten bewijzen.
Ik bemin het Grieksch, bovenal wanneer het gedrukt is; men ziet dan, dat de Auteur van zessen klaar was; ik zie het gaarne midden in het blad, niet in eene noot, want noten acht men weinig, even als liefdesverklaringen, als zekere tranen, als courantenberigten, en als aanprijzende voorredens; derhalve:

‘Τοῖς πράγμασι γὰρ ὀυχι θυμοῦσθαι χρεώ. 
Μέλει γὰρ ἀυτõις ὁυδέν, ἀλλ ο
{== afbeelding 	==} {>>afbeelding<<}
    
ν τυγχάνων 
Τὰ πράγματ᾽ ὀρθῶς ἀν τιθῇ, πράσσει καλῶς.’ 
 
Euripid. in Bellerophonte. 


dat is, volgens eene buitengewoon vrije vertaling: ‘Gij moet u over zekere menschelijke zaken niet al te zeer bekommeren of verdrietig maken; de dingen zelve moeten u zooveel niet ter harte gaan: als gij echter zekere zaken moet behandelen, dan stel dezelve zóó, dat gij er eer van hebt.’ - Indien ik nu het een of ander werk, b.v. een bundel leerredenen in een Godgeleerd maandwerk, recen-
{==136==} {>>pagina-aanduiding<<}
seerde, zoude ik er nog wat Grieksch uit plato bijvoegen, gelijk gebruikelijk is geworden in lateren tijd.
Volgens den Griekschen Dichter, is het niet goed, zich al te zeer over zekere zaken te bedroeven; wij moeten derzelver voorstelling echter niet gering achten: derhalve blijkt vooreerst het nut der Karakterkunde ook daaruit, dat de mensch veelzijdig geslepen is.
Waar veel te zien en te ontdekken is, zal onder dat vele ook wel iets goeds zijn. De karakters der menschen loopen toch zeer uit elkander: hier IJsland, daar Italië; hier een Chimboraco, daar een Geldersch heuveltje! De menschenkenner nu, die eene Voyage pittoresque door de harten en begrippen zijner medemenschen doet, wordt weldra verbijsterd door deze bonte mengeling van groene valleijen en sneeuwtoppen, en geraakt daardoor buiten staat, om zijne reisbeschrijving behoorlijk in het licht te geven.
Vanwaar komt dat?
Vooreerst, dewijl de eerste ontwikkeling en opvoeding van den kleinen mensch zeer verschillend is; want zooveel verschillende ouders er zijn, zooveel verschillende kinderen - de appel valt niet verre van den boom; maar er is schier eene tallooze verscheidenheid van boomen - kromme, regte, vruchtbare, onvruchtbare - van den eik tot aan het heestergewas; allen planten zich echter voort, en het spruitje is kenbaar aan zijn geslacht; wij laten de kunstige inoculatie der hedendaagsche alverlichtende opvoeding op derzelver plaats, want dat zoude aanleiding geven tot eene onafzienbare Episode.
Ten tweede kome in aanmerking de natuurlijke aard der menschen, hun Temperament - galachtig of bloedrijk, helder of donker, beneveld of ontneveld; iets, hetwelk door land, volk, Godsdienst, ambacht en huwelijk dikwerf bepaald wordt. Hierdoor worden de karakters der menschen dus lijdelijk, passif. - Vergun mij, u hier opmerkzaam te maken op een groot en gevaarlijk misbruik. De zedelijke waarde der Adams-zonen en dochteren kan en mag niet bepaald worden volgens eenen eigendunkelijken, ongeijkten maatstaf of valsche balans. Dit geschiedt evenwel, als men velerlei zonden, begeerten en neigingen des onbandigen vleesches op rekening van het gestel, van het Temperament schuift. Dan handelt men even als de onregtvaardige rentmeester in de bekende gelijkenis, die de schuldenaars

{==137==} {>>pagina-aanduiding<<}
van zijnen Heer veel deed korten en denzelven bedroog. Dit open afschuiven is aan velen tot zulk eene gewoonte geworden, dat zij, wél beschouwd, den alwijzen Schepper, die hen juist zoo vormde, de schuld van alle hunne onzedelijke daden geven; want het gestel is oorzaak van ontucht, zwelgerij, enz. zeggen de respective zondaars. Men dient karakter te bezitten, om dit aan zekere lieden onder het oog te brengen. Beter ware het nog, hen tot Dengenen te voeren, die boven het oog is, namelijk in den Hemel.
Ten derde worden de karakters zoo veelzijdig geslepen en verslepen door den omgang met den naasten; want hier werkt de eene mensch op den anderen, als het diamantpoeder op het kostbaar edelgesteente. Hoe gelukkig, als de kostbare steen in kundige en bekwame handen valt! - Gij herinnert u den revolutionairen katilina, (hoe welkom zoude hij elders velen zijn!) die met de ingetogenen ingetogen, met de losbandigen vrolijk, met de ouden deftig, met de jeugd vriendelijk omging. (Cum tristibus severe, cum remorsis jucunde, cum senibus graviter, cum juventute comiter vivere. Cic.) Een dergelijk veelzijdig geslepen karakter voldoet buitengemeen, waar alles op het optisch bedrog aankomt, en in de staatkundige of geleerde wereld de snelle bewegingen moeten nagebootst worden van den weêrhaan op den kerktoren. - Ik heb somtijds verbaasd gestaan bij de beschouwing van groote, beroemde mannen, welke de Geschiedenis in het voorste gelid plaatst, niet zoo zeer dewijl zij zoo groot en beroemd geworden zijn, maar wegens de moeijelijkheid om zelfstandig te blijven, wanneer zij onophoudelijk van zoo vele kanten geslepen, gepolijst en gevormd werden. Ik heb hen bewonderd, dat zij bij de vele zijden zoo menige goede zijde behielden, en hunne vaste beginselen niet inruilden tegen Vorstengunst, loftuiting of eerekruis; want, in het voorbijgaan gezegd, gelijken vele zeer aanzienlijke menschen op de Peruanen, die een' grooten klomp echt goud gaarne verruilden voor een rinkelend schelletje (lees ook, als gij wilt, narrenschelletje) of een snoer kralen; alzoo offerden dezen en genen hunne zedelijke waarde wel eens op aan zekere klinkende en schitterende voorwerpen, en werden dus ook hier van dien kant geslepen. Daarom teeken ik, met een inwendig welgevallen, den man in mijn zakboek aan, die in den gestadigen omgang met schurken en dwazen het karakter van
eenen

{==138==} {>>pagina-aanduiding<<}
braven, edelen mensch bewaarde, en, hoe ook gelokt of medegesleept, toch niet struikelde of viel. Nooit zie ik b.v. eenen Geneesheer, of ik erken, dat hij, in veelzijdige ontwikkeling door anderen, de kroon verdient. Verheft de man zich niet, met een' kleinen glimlach op het gelaat, boven de dwalingen zijner patiënten? Hij verklaart de kranken gezond, de gezonden krank. Voor ieder' lijder heeft hij, de veelzijdige, eene bijzondere zijde, waarin zij zich kunnen beschouwen en geruststellen. Gelukt het hem eindelijk, het Orakel van honderden te worden, (dit kan geschieden door middel van een altijd opgeruimd gelaat, van eene sierlijke koets, van eenige artikels in dagbladen) dan zoude ik wel eens iemand willen zien, die door vlijt en menschenkennis zooveel kan uitwerken, herstellen en verzamelen, als een veelzijdig gevormd Arts. Als een onmiddellijk gevolg hiervan maken wij de aanmerking, dat sommige menschen gehouden zijn (ten einde het dagelijksch brood wat ruimer, fijner en gemakkelijker te kunnen genieten) zich toe te leggen op eene naauwkeurige kennis der karakters hunner medemenschen. Zij zijn ingewijd in de leer der Temperamenten, en temperen hunne woorden en hun gedrag naar eisch dergenen, die in eene dadelijke of zijdelingsche betrekking staan tot het fijnere dagelijksch brood. Hun eigen karakter wordt daardoor wonderbaarlijk geslepen; - zij zijn nu, à la Katilina, vroom en ondeugend, als de slangen of als de duiven, en er zijn geene oogen, hoe grof, naauw of klein, waarvoor zij geene haken hebben. Nu zijn deze soort van menschen zekerlijk niet zeer Christelijk, maar zij verkrijgen eene betrekkelijke mate van geluk; - hunne grootere mate van karakterkunde helpt immers meer in het werkelijke leven, dan al de schoone opmerkingen van lavater, la bruyere, la rochefoucauld en ockerse, want zij verkrijgen eer en roem, en nog iets, dat hier beneden alles in zich besluit, en alles
ontsluit, en veel afsluit - namelijk, geld. Indien ik hier weder bewijzen wilde, zoude het eene gemakkelijke taak zijn, het dadelijk verband aan te toonen, dat er sedert onheugelijke tijden bestaan heeft, tusschen de karakterkunde en de klinkende munt; zoo hangt ook hier het zedelijke en zinnelijke naauw te zamen, even als ziel en ligchaam.
Eindelijk (maar dit is eigenlijk een onderdeel van een

{==139==} {>>pagina-aanduiding<<}
onderdeel) worden vele karakters gezuiverd en ook bedorven, altijd toch veelzijdig ontwikkeld, door zekere draagbare voorwerpen, bestaande uit eene menigte losse bladen, voorzien met kleine en groote zwarte figuurtjes, die te zamen eenen zin moeten uitmaken, en in een stevig omkleedsel bijeengevoegd - t.w. boeken. Sedert de uitvinding der drukkunst zijn alzoo vele karakters datgene geworden, wat zij anders zeker nooit zouden geworden zijn. De Galvanische kolom, die naar alle waarschijnlijkheid te Haarlem de eerste schokken gaf, werkte onafgebroken op honderdduizenden voort, en bragt, in den letterlijken zin, de heilzame lichtvonken door de oogen in de hersens, en zoo verder tot in het hart. Deze Galvanische schok werkte echter ook op veler ingewanden; - de behoefte aan voedsel dáár zijnde, vlogen de pennen over het papier; het papier werd weldra een gedrukt blad, en Europa herbergde eene nog onbekende soort van menschen - de broodschrijvers. Nu kunt gij niet gelooven, hoe vele gedachten er opgewekt, hoe vele daden uitgelokt, hoe vele voornemens bewerkstelligd zijn geworden, door boeken. Wijsgeeren en Staatkundigen streden steeds vóór en tegen de drukpers; zonderling, dat zij juist dat middel bezigden, hetwelk zij wilden vernietigen! Alzoo gebruikt men kruid, om een vijandelijk kruidmagazijn in de lucht te doen springen. Boeken en geschriften werken dus met onwederstaanbare kracht, om het karakter in duizend vormen te gieten, even als de lettergieter de looden letters. Denken wij nu aan den stort- en bergvloed van gedrukte bladen, waaronder wij bijna bedolven zijn, alsdan verklaart zich gedeeltelijk de eindelooze veelzijdigheid der karakters. De klasse der niet-lezers wordt, ten minste in ons vaderland, steeds kleiner; en daar nu de lezers terugwerkende kracht op de niet-lezers uitoefenen, zoo laat zich bewijzen, dat inderdaad de drukpers eene ongemeene kracht bezit, om
den inwendigen mensch te ontwikkelen.
Laat ons hier voor tegenwoordig het zakboek toeslaan; het potlood is bijna afgestompt; dus nader meer.

...... Jam sat prata biberunt. 


Rotterdam.


B.T.L.W.






{==140==} {>>pagina-aanduiding<<}

Aan den Redacteur der Vaderlandsche Letteroefeningen.

Vóór eenige dagen kwam het laatst uitgegeven deel der Vaderlandsche Geschiedenis, door Mr. w. bilderdijk, mij in handen, en geweldig stieten mij, ook weder in dit deel, de hatelijke en vuile uitvallen, omtrent personen en zaken, waarvan hetzelve overvloeit. Welkom was mij daarom het berigt, dat onze verdienstelijke Landgenoot, Mr. jacobus scheltema, zich toerust, om, ter bekwamer tijd, zoo veel onbescheids in deszelfs ware daglicht te plaatsen; opdat tijdgenoot en nakomelingschap weten mogen, wat te denken van eenen Geschiedschrijver, die de walgelijkste uitdrukkingen niet spaarde, om aan zijnen wrevel en zijne partijdigheid den vrijen teugel te kunnen vieren.
Ik had het boek digtgeslagen, en begaf mij naar een' Praktizijn, dien ik, over eene belangrijke zaak, wilde raadplegen. Hier was, gelijk doorgaans, wachten de boodschap! Gelukkig, echter, lag er eene oude Letteroefening op de tafel, en ik begon dezelve te doorbladeren. Eene Ode aan bilderdijk trok mijne aandacht, en ik las dezelve - maar met verontwaardiging en leedwezen, om den wille des onbekenden makers. ‘Lieve Hemel!’ zoo dacht ik, ‘komt er dan aan het vergoden van dezen man nimmer een einde? Moet hij - als Taalkundige, Geleerde en Dichter, te regt, allen lof en onderscheiding verdienende - tevens in alles voor onvergelijkelijk worden gehouden; ja, moet men het zóó verre drijven, dat zijne gebreken en ondeugden zelfs de voorwerpen worden van lofspraak en eerbetoon?’ Terwijl ik mijzelven deze vragen deed, werd ik bij mijnen Advocaat geroepen, en de Ode werd vergeten; dan een paar dagen later schafte ik mij dit Dichtstuk aan, en nam de vrijheid, op hetzelve den Wederklank te vervaardigen, dien ik thans de eer heb der Redactie ter plaatsing aan te bieden. Het gemis van scheldwoorden en scheldnamen (die de vervaardiger der Ode, ongetwijfeld, in het belang van den vereeuwigden Hoofddichter noodzakelijk achtte) strekt, welligt, tot eenige aanbeveling van dezen Weêrklank, vooral bij hen, die niet gewoon zijn slaafsche kransen (?) te vlechten. (Coupl. I.) De zaak der waarheid behoeft zulke hulpmiddelen niet, en de vriend van het goede herkent, in derzelver aanwending, de zwakheid zijner te-
{==141==} {>>pagina-aanduiding<<}
genstanders. In het gebied van het schoone zijn en blijven het wanklanken, alhoewel zij door de School van
bilderdijk, en op diens voorgang, onder de sieraden der Dichtkunst schijnen te zijn opgenomen. - De vervaardiger van den Weêrklank heeft alleen het aantal coupletten, het metrum en de denkbeelden van den Zanger der Ode voor den geest gehad, en laat den vereerder van bilderdijk, volgaarne, zijne nijdige onverstanden, onwaardigen, lage zielen etc. behouden. De man verzekert ons, Coupl. II, dat Geslachten zullen knielen voor den adem van bilderdijk's stem..... C'est bien juré gros! of, zoo men wil, op zijn Swanenburgsch, ter tegemoetkoming van den Nederlandschen lezer, die evenmin Fransch als de tale Kanaäns verstaan mogt. - Dixi! (*)

Wederklank van eene Ode aan Bilderdijk.

daniël, Hoofdst. III: 18.

Wie Regt en Waarheid mint en Godsvrucht blijft vereeren, 
Zal nooit de vrije ziel tot laf gevlei verneêren 
Van een' beroemden naam: 
Geleerdheid toon' haar' schat en luister, grootsch en heerlijk; 
De gloriepalm der Deugd is meer voor 't hart begeerlijk, 
Dan 't lofgeschal der Faam. 
 
De kunst, wat taal zij spreke, ontleent van 't slijk der aarde 
Geen luister. Hooger spheer bepaalt haar' rang, haar waarde 

{==142==} {>>pagina-aanduiding<<}

En onvergank'lijk loon. 
De Dichter is zijn' roem alleen der Deugd verschuldigd, 
En 't heilig drietal, steeds in elken zang gehuldigd, 
Is 't Ware, Goede en Schoon'. 
 
Voor Waarheid, Regt en Deugd stemt hij de citersnaren; 
Geen spotlust, hoon of wrok, kan hem ontzetting baren; 
Geen weêrstand schokt zijn' geest: 
Moog' de Afgod van den dag elks eerbetoon ontvangen, 
Hij wijdt der Deugd alleen den wierook van zijn zangen, 
En doet het onbevreesd. 
 
Zóó bleef de Godsprofeet der Vad'ren God vereeren; 
Zóó boog hij nooit de knie voor 's aardrijks Opperheeren, 
Voor hout noch marmersteen: 
Vergeefs is 't schriklijk vuur, dat woede en haat doen blaken; 
Vergeefs dreigt hem de leeuw met opgesperde kaken: 
Hij knielt voor God alleen. 
 
Zóó waart gij nooit, o Bard! Uw glans gelijkt den luister 
Der staartster, die den schrik verhoogt van 't nachtlijk duister, 
't Gemoed met angst vervult. 
Grootsch heeft uw naam, uw roem in Neêrland uitgeblonken; 
Maar 't koest'rend levenslicht, aan u door God geschonken, 
Hebt gij in nacht gehuld. 
 
't Zegt weinig, boven de aard' met ad'laarsvlugt te zweven, 
Waar pligt en roeping wenkt tot heil der aard' te leven, 
Wat hier ons lot ook zij. 
Voor 't ned'rig Christenhart, dat op Gods trouw blijft rusten, 
Is 't onherbergzaam strand en zijn de barste kusten 
Geen dorre woestenij. 
 
Hoe vaak deed wrevelmoed u op zijn' doolweg dwalen! 
Geen Godheid - neen! gijzelf - moest hier uw lot bepalen, 
Als oppermagtig Heer. 
Helaas! hoe kon de waan zoo groot een' geest verkloeken! 
Gij ziet uw doel mislukt, en - wrev'lig stort ge uw vloeken 
Op Tijd en Menschdom neêr. 
 
Een raadsel blijft uw geest. Hier zingt gij Gode psalmen; 
Dáár mengt ge uw' offergeur met vuile wierookwalmen, 

{==143==} {>>pagina-aanduiding<<}

Den wellust toegewijd. 
Ja, de eigen lier, gestemd voor Paphos schandtooneelen, 
Weêrklinkt voor Golgotha, voor al zijn schriktaf'reelen, 
En wat de Christus lijdt!... 
 
Wat is de kracht der taal, die de onschuld moet doen blozen? 
't Is de adder, die zich bergt in schaâuw van lenterozen; 
Van daar zijn prooi beloert. 
Wee hem, wiens hooge kunst met kracht van klanken toovert, 
Het ligt ontvlambaar hart door zingestreel verovert 
En aan de Deugd ontvoert! 
 
Zóó hulde zich de Slang, eenmaal, in 't bloeijend Eden, 
In oog aanlokkend schoon. Het schand'lijkst overtreden 
Besliste 's menschen val. 
Geen roem, dan die der Deugd, schenkt aan den sterv'ling waarde; 
Slechts reinheid van gemoed spelt hier den zoon der aarde, 
Wat hij dáár worden zal. 
 
Neen, Zanger! Neêrlands kroost is niet zoo diep verbasterd, 
Dat dáár u 't loflied klinkt, waar gij de Vad'ren lastert 
En schandvlekt hun gebeent': 
De smaad, dien wrevelzucht hun aanwrijft in hun graven, 
Verdooft, voor 't Hollandsch hart, den luister van de gaven, 
Aan u door God verleend. 
 
Vijandig met uw lot, uzelv', uw Land en Koning, 
Verstomt uw jammerklagt in de altijd duist're woning, 
En zwijgen snaar en lied. 
Wij smaken zielevreugd in 't doen van Gods geboden; 
Wij willen nimmer u noch eenig mensch vergoden: 
De christen oordeelt niet. 





De Parijzenaar in den schouwburg, bij de vertooning van een stuk van Victor Hugo.

(Een Tegenhanger van: De Bolognees in de Opera; zie No. XV voor 1833.)

- Het publiek was over de uitvoering (van Maria Tudor) boven beschrijving tevreden - ik niet. In het laatste be-
{==144==} {>>pagina-aanduiding<<}
drijf komen twee onzekerheden, twee ware doodsangsten voor twee Actrices voor, die, als 't ware, de haren doen te berge rijzen. De eene zocht de andere te overtreffen, te overschreeuwen, te overhuilen, te overkermen. Nooit in mijn leven heb ik zulk een' dramatischen kamp aanschouwd! Beide schenen niet geregen, om des te vrijer en fraaijer te kunnen wanhopen. Ik voor mij mag dat geweldig rekken en trekken der jammer- en vreugde-momenten, dat oneindig verwelkomen en afscheidnemen niet lijden; den Parijzenaren schenkt het ongemeen vermaak. Ik heb op mijn horologie den duur der liefdesverklaring en innige omhelzing van Gilbert en Johanna, in het derde bedrijf, gadegeslagen, en bevonden, dat, toen de jonge luidjes elkander viermaal gekust en omarmd hadden, veertien minuten verstreken waren! Eene stem uit den bak riep ook: Eh bien, finissez derrière les coulisses! De Dichter heeft opzettelijk dergelijke tooneelen, bij welke een kreet van angst of van vreugde volstaan kon, in zamenspraken ontleed. De Franschen zien dit gaarne; zij kussen en pakken en drukken in gedachte mede!
Te midden van het spel kwam de wederpartij van hugo, alexander dumas, binnen. Terstond schreeuwden zijne vereerders: Voici dumas! vive dumas! Hij wenkte, en beval stilzwijgen. Eene Actrice las, gedurende de roerendste tooneelen, in een' roman; dit vergramde de Hugoïsten: Lisez chez vous! riep men haar toe. Partij klapte in de handen. Men verscheurde een exemplaar van hugo's werken op den derden rang, en wierp het in snippers in den bak. - Que c'est donc? - ‘Niets, niets; wij kritiseren den Heer hugo naar verdienste.’ Algemeen rumoer en geschreeuw: A la porte, à la porte! De recensent spreekt tot het publiek, en wil bewijzen, dat victor hugo geen Tooneeldichter is. Men hoort niet naar hem, maar schreeuwt en raast, tot dat weêr iets anders de oplettendheid elders overbrengt. Koning leopold verschijnt, en zet zich op eene afgeslotene plaats (Sperrsitze). Bravo! vive le Roi! vive la Loyauté. - ‘Stilte!’ Het schelletje laat zich hooren; het orkest grijpt naar de violen. La Marseillaise! avant tout la Marseillaise! Gelach, bravo's. Men speelt de Marseillaise; alles accompagneert. Da capo! bis! - Le Chant de Départ! - Allons, c'est assez; contentez-vous, Républicains!
Dit woest gedruisch vernieuwde zich in al de tusschenbedrijven. Gedurende het stuk floot en klapte men, en som-
{==145==} {>>pagina-aanduiding<<}
wijlen zoo erg, dat de stads Serjanten hunne hoeden opzetteden en in de zaal kwamen, om de rust te herstellen. Dit leverde nieuwe stof tot gelach, en was tevens een middel tot verzoening - voor weinige minuten. Ik berekende, dat de vertooning, door al dat schandaal, een uur langer duurde. Eenige plaatsen van het Drama verwekten een' wezenlijken opstand. Men was verpligt het scherm te laten vallen, ter plaatse, waar de Koningin, te midden van het volksoproer, den Minister vraagt: ‘Wilt ge u door het kanalje laten overmeesteren?’ - Comment! elle nous appelle canaille? - Allons donc, riep een ander; elle parle des Anglais. Dit wekte een algemeen gelach, en de rust keerde weder. Per slot was iedereen voldaan, en riep de beide Actrices terug, terwijl honderden zich daar tegen aan kantten en à bas victor hugo! brulden. Velen van dezen waren voor dat schreeuwen betaald. Zoo ver gaat de kabaal!
Ondanks dit alles, is victor hugo door dit stuk 100,000 fr. rijker geworden.


Eigen vonnis.


Waartoe een Fransch Tooneel in Amstels achtb're muren? 
Moest men der Franschen spel niet lang genoeg bezuren 
Te Londen en Parijs? 
Ach, wierd men eenmaal wijs! 
Doet niet de Natie zelve ons haar waardij bevatten, 
Daar ze al haar Kunstenaars als Dieven ons leert schatten?... (*) 




Kinderlijke zin.


Beminnen, naar de meesten meenen, 
O, hoe natuurlijk en hoe ligt! 
Helaas! maar zelden vindt men eenen, 
Die daarin voor een kind niet zwicht. 









{==146==} {>>pagina-aanduiding<<}

Afscheidgroet aan de afgevaardigden der afdeelingen van het Nederlandsch Genootschap: tot zedelijke verbetering der gevangenen, ter algemeene vergadering, den 9 mei, 1833.


Door W.H. Warnsinck, Bz.


Hoe hartlijk klonk u 't welkom tegen! 
Hoe vrolijk werd deez' dag begroet! 
Wij juichen, Broeders! in dien zegen, 
En staamlen dankbaar: ‘God is goed!’ 
 
De druk des tijds hield ons gescheiden; 
't Genot verdween van 't blij weleer; 
Maar 't uur, dat wij verlangend beidden, 
Schonk, Broeders! ons elkander weêr. 
 
Gij kent het doel, waarop wij staren; 
Gij weet den weg, die derwaarts leidt; 
Gij volgt dien, schoon de nacht der jaren 
Ook op dat spoor zijn duister spreidt. 
 
Geprangd door 't drukkend wigt der tijden, 
Waarin zoo schaars een lichtstraal blonk, 
Blijft elk van ons de leer belijden, 
Die Christus eens der wereld schonk. 
 
Of is, welligt, ons zorglijk waken 
Een droombeeld der menschlievendheid? 
En moet de wijsgeer 't pogen wraken, 
Dat licht in duistre kerkers spreidt? 
 
Is 't nietig, proef bij proef te wagen, 
Een ziel te redden van den dood, 
Waarvoor de Heer, wiens naam wij dragen, 
Uit liefde, eenmaal zijn bloed vergoot? 
 
Is 't klein, in kerkers af te dalen? 
Heet dán de mensch eerst waarlijk groot, 
Wanneer hij, die uit zwakheid dwalen, 
Als onverlaten van zich stoot? 

{==147==} {>>pagina-aanduiding<<}

Neen! glansrijk blinkt Gods liefde ons tegen, 
Zoo mild in weldoen, keer op keer; 
Door haar daalt zonneschijn en regen 
Op de akkers van den zondaar neêr. 
 
Wanneer wij 't regte pad hier missen; 
Als voor ons oog geen lichtstraal glom, 
Dan wandlen wij in duisternissen, 
En dwaasheid wordt ons Christendom. 
 
Maar neen! den blik omhoog geslagen, 
Van waar ons de Almagt sterkte geeft! 
Mijn Broeders! 't is Gods welbehagen, 
Dat niet de zondaar sterft, maar leeft. 
 
Elk onzer kan den lastbrief toonen, 
Dien ons de Hoogste Liefde gaf; 
En biedt ons de aard' geen lauwerkroonen, 
Wij staan haar 't welkend eerloof af. 
 
Het schragen van gevallen broeders 
Blijft onze wet en liefdeleer; 
Den wil te doen des Albehoeders, 
Zij aller roeping, aller eer! - 
 
Haast, Broeders! slaat het uur van scheiden, 
Maar wekt geen smart bij u of mij: 
De Hemel zal ons schragen, leiden; 
Gods liefde blijft ons immer bij. 
 
En, Broeders! schoon we elkaar begeven, 
Ons doel en aller wensch blijft één; 
En strekt, naar d' oogst in hooger leven, 
Zich aller hopend uitzigt heen. 




Tranen.


't Is schoon, lokt ons des dichters zang 
Een' traan uit de oogen; 
Maar schooner, als de menschenvriend 
Een' traan kan droogen. 








{==148==} {>>pagina-aanduiding<<}

De Donau.


Van onstandvastigheid, o Donau! geeft ge ons blijk: 
Nu zijt ge Protestantsch, dan zijt ge Katholijk, 
Want beurtlings dient uw vloed nu Luther, dan weêr Romen; 
En, beide schijnbaar toegedaan, 
Buigt ge, aan het eind uws wegs gekomen, 
U neder voor de Halvemaan! 
 
Wie vreemde landen door wil trekken, 
Blijft zelden vrij van vreemde vlekken. 


Naar het Fransch.


a. deenik.





Op eenen dichter, die andere dichters in dichtmaat hekelt.


Gij gispt; 't is mis. Gij dicht al gispend; 't is nog erger. 
Heeft u Apol daartoe gewijd? 
De lauwer past u niet, verwaten Dicht'ren-terger! 
Wie drukt hem op uw hoofd? - De Nijd. 
Maar blad'ren, frisch van kleur, zijn niet bij haar te vinden; 
Toch heeft ze u om dat hoofd iets eigens willen binden: 
En wat?... Een geel papier, door uwe hand beklad 
Met menig' achtb'ren naam, en door haar gif bespat. 
Men steek' den brand daarin - daar vlamt het lauwerblad, 
En schroeit u de eigen kruin, en toont, wie gij aanbadt! 


Stekelenburg, Jan. 1834.


Een Spiritus Asper.


De kraai en de slak.


‘Wees welkom!’ riep de kraai een slak 
Al spottend toe: ‘ei, doe mij weten, 
Hoe komt gij op deez' boom gezeten, 
Mijn nest zoo na?’ - ‘Op mijn gemak: 
Ik nam een voorbeeld aan de Hoven; 
Ik kroop naar boven.’ 








{==149==} {>>pagina-aanduiding<<}

Mengelwerk.

Over den waren liberaal als burger.


Voorlezing.


Door J. Boeke.

‘Liberaal,’ schreef een beroemd man vóór ruim drie jaren, ‘Liberaal is het woord onzer eeuw, en wie verheugt zich niet daarover?’ Gewisselijk hij kon zoo schrijven en vragen, en op het toestemmend antwoord van velen rekenen. Vele waarachtige vrienden der menschheid en des vaderlands, voorstanders van het goede en edele, verheugden zich met hem, achtten den naam van Liberaal eene lofspraak en eertitel, en aanschouwden met hartelijke deelneming den wederstand, die elders door hen, welke met dezen naam vereerd werden, geboden werd aan de pogingen tot geestelijke en wereldlijke onderdrukking. Slechts drie jaren zijn verloopen, en hoezeer is alles ook in dit opzigt veranderd! Ja, Liberaal is het woord gebleven; het is meer nog dan vroeger het woord van deze dagen. Maar geen wijze of edele is er, die zich ook nu nog daarover verheugt. De eertitel is bijkans ten schandnaam geworden, dien geen wijze of edele meer dragen wil, dien men slechts behoeft te noemen, om wantrouwen en vrees, verontwaardiging, ja afschuw gaande te maken. Vanwaar deze groote verandering, die snelle ommekeer? Ligt derzelver oorzaak daarin, dat (hetgeen toen reeds, volgens denzelfden Schrijver, geschiedde) het spelen van velen met dien naam, het bezigen van denzelven in onbepaalde en onderscheidene beteekenis, sedert zoo aanmerkelijk is toegenomen? Neen, M.H.! zoodanig misbruik moge den verstandige ergeren, der spotzucht voedsel geven,

{==150==} {>>pagina-aanduiding<<}
het zal verontwaardiging noch afschuw wekken. Neen! een schromelijker en onvergeeflijker misbruik is daarvan de oorzaak. Omdat zij, die de maatschappelijke orde omkeeren, onrust en verdeeldheid zaaijen, oproer en regeringloosheid kweeken, de tempelen der Godheid en de werkplaatsen der nijverheid plunderen en vernielen, en Europa dreigen in vlam te zetten; omdat zij zich Liberalen noemen en hun heilloos stelsel Liberalismus heeten, daarom wekt die naam schrik en afgrijzen bij zoo vele waarachtig verlichte en onbekrompene vrienden der menschheid; omdat Liberalismus de leus was van Fransche woelgeesten, Belgische muiters en Engelsche brandstichters, daarom is de naam van Liberaal in het oor van zoo velen gelijkluidend geworden met dien van oproerig, losbandig, rust en heil verstorend, en als zoodanig gehaat en gevreesd ook bij hen, die vroeger op denzelven als eernaam aanspraak maakten en roemden. Ja, Liberaal is het woord onzer dagen; maar ieder weldenkende bedroeft zich daarover, want het zijn dagen van onrust, verwarring en leed. Hij bedroeft zich niet slechts over de gruwelen onder dien naam gepleegd, maar hij bedroeft zich ook, dat tot voorwendsel dier gruwelen een naam misbruikt werd, die uit eigen' aard slechts eene goede beteekenis duldt, en door welken hij, voor wien het oude Rome zijne schatten van wijsheid en welsprekendheid ontsloot, gewoon was alleen het edele en weldadige aangeduid te vinden. Doch niet slechts met droefheid en verontwaardiging, maar ook met bange bezorgdheid is de nadenkende en welmeenende van dergelijk misbruik getuige. Hij toch weet maar al te zeker, op grond der ondervinding, dat, gelijk verwarring van denkbeelden onjuiste woorden voortbrengt, zoo ook onjuist en verkeerd gebruik van woorden op de denkbeelden invloed oefent; en verontrustend is hem het uitzigt, dat de bespotting en afkeer van het misbruikte woord ligtelijk de eerste schrede wordt tot eene volgende
verwijdering van de goede zaak zelve, door hetzelve in waarheid aangeduid; en het is daarom vooral, dat hij zich verpligt acht, dat misbruik, zooveel in zijn vermogen is,

{==151==} {>>pagina-aanduiding<<}
tegen te gaan, door hetzelve als zoodanig ten toon te stellen, daartegen te waarschuwen, en het waarachtig goede en heilzame der misbruikte en onverdiend geschandvlekte zaak aan te toonen en te handhaven.
Ziet daar de reden, M.H., waarom ik bij deze gelegenheid eenige opmerkingen en bedenkingen u wilde mededeelen over het woord Liberaal, en den aard der daardoor aangeduide zaak, of liever rigting van den geest. Ook bij mij heeft het schromelijk misbruik dezes woords, zoo algemeen in deze dagen, leedwezen en bezorgdheid verwekt; en hoe diep ik ook mijn onvermogen gevoele, om tot wering van hetzelve in het algemeen iets uit te werken, gevoel ik mij echter gedrongen, ook mijne zwakke pogingen daartoe aan te wenden, in de streelende hoop van in dien kring althans, tot welken die pogingen bepaald zijn, misschien iets goeds te kunnen voortbrengen. Ik zou derhalve met de bewustheid van mijne goede bedoeling en van de deugdelijkheid der zaak, die ik voorsta, zoo wel als van het belangrijke, dat zij uit de tijdsomstandigheden ontleent, met vertrouwen mijne taak aanvaarden, ware het niet, dat ik besefte, mij daardoor op een gebied te begeven, waarop ik weinig meer dan vreemdeling ben, en dus groot gevaar loop te dwalen en mis te tasten. Dit besef is ontmoedigend en afschrikkend. Alleen de hoop op uwe toegevendheid en verschoonende aandacht gaf mij het noodige vertrouwen. Stelt dan dat vertrouwen niet te leur, en hoort mij met aandacht, om den wille van de belangrijkheid der zaak en van mijne goede bedoeling!

Gelijk altijd, hier vooral is het noodzakelijk, aan te vangen met eene naauwkeurige bepaling van het woord en van de zaak, waarover gesproken zal worden, daar juist het misbruik, hetwelk ik wensch tegen te gaan, in het onbepaald en verkeerd opvatten en bezigen van beiden gelegen is. Gemakkelijk ware die bepaling van het woord te geven, indien het deszelfs oorspronkelijke beteekenis behouden had. Natuurlijk zoeken wij

{==152==} {>>pagina-aanduiding<<}
die in de taal en bij de Schrijvers van het oude Rome, waar het woord liberaal, of liberalis, eigenlijk te huis behoort. Zij is daar duidelijk en zeker. Het woord, als afgeleid van liber, vrij, beteekent uit den aard der taal datgeen, wat den vrije, den vrijgeborene betreft, of dien eigen is. Het doorgaande gebruik der beste Latijnsche Schrijvers komt hiermede overeen. Allen hebben bij het bezigen van dit woord de eigenlijke en oorspronkelijke beteekenis in het oog gehouden. Zoo noemen zij liberalis een pleitgeding, dat de vrijheid raakt; de kunsten, welker beoefening, naar hun oordeel, den vrijen burger voegde en waardig was; den man van edelen aanleg en onbekrompene denkwijze, den milden en weldadigen, omdat, huns achtens, onbekrompenheid, mildheid en weldadigheid deugden waren, die den man van vrije en goede geboorte eigenaardig moesten kenmerken. Illiberalis daarentegen worden door hen zoodanige meeningen, daden en winstgevende bedrijven genoemd, als aan den slaaf en aan de heffe des volks eigen, en daarom den vrijgeborenen, den edelen, den regtschapenen man vreemd en onwaardig waren.
Toen vervolgens het woord liberalis in de talen der nieuwere volken overgenomen werd, en in sommige met eenigzins gewijzigden uitgang (liberal, liberaal) het burgerregt verkreeg, behield het doorgaans de opgenoemde beteekenis, vooral die van onbekrompen en weldadig. Met den aanvang echter der tegenwoordige eeuw schijnt hetzelve meer en meer in gebruik te zijn geraakt, inzonderheid ten aanzien van onderwerpen uit het gebied der Staatkunde en der Godgeleerdheid, waarschijnlijk, zoo niet zeker, ten gevolge der hoogstbelangrijke gebeurtenissen, welke het laatste vierde der verloopene eeuw in de burgerlijke en de godgeleerde wereld had aangebragt. Ook schijnt hetzelve sedert dien tijd weder meer doorgaande in deszelfs eerste, oorspronkelijke beteekenis gebezigd. Doch ik erken gaarne, dat ik niet in staat ben, eene geschiedenis van dit woord sedert de laatste 25 of 30 jaren te geven. Voorzeker zou dezelve niet onbelangrijk zijn. Doch hij, die met goeden uitslag onderne-
{==153==} {>>pagina-aanduiding<<}
men wilde eene schets derzelve te geven, zou noodwendig gedurende de laatste 25 jaren veel met verschillende menschen omgegaan en gesproken en vele vlugschriften moeten doorloopen hebben, dewijl tot deze en tot de dagelijksche gesprekken meer dan tot de boekentaal het woord tot dusverre, naar mijn inzien, behoort. Doch juist daarom, en wegens het sedert de laatste jaren vooral zoo sterk vermeerderde onbepaald gebruik, is het zoo moeijelijk, eene algemeen geldende en tevens bepaalde beteekenis op te geven. Voor onmogelijk echter houde ik het niet, indien men namelijk niet vergen wil, dat aangewezen worde, welke beteekenis aan het woord liberaal gehecht wordt door allen, die hetzelve gebruiken. Of zou het te stout gezegd zijn, wanneer ik beweerde, dat velen, die dit woord dagelijks in den mond hebben, zelve die beteekenis niet zouden kunnen aanwijzen, omdat zij geen
helder en bepaald denkbeeld aan hetzelve hechten? dat het voor sommigen een bloot stopwoord, voor anderen een modewoord is, hetwelk zij alleen als zoodanig gebruiken, zonder veel daarbij te denken? Zeker is het, dat Liberaal door sommigen als algemeene scheldnaam wordt gebezigd, waarmede zij allen brandmerken, die het wagen meer of min van hen in gevoelen te verschillen; terwijl daarentegen in den mond van anderen het getuigenis: ‘hij is of hij denkt liberaal,’ eenvoudig beteekent: ‘hij denkt gelijk ik.’ Ik neem de vrijheid het taalgebruik der zoodanigen buiten aanmerking te laten, wanneer ik als de beteekenis, die mijns inziens tegenwoordig de algemeene mag genoemd worden, opgeef die, welke uitgedrukt is in de vertaling, van het woord liberaal bij ons, in navolging der Duitschers, gegeven, namelijk vrijzinnig. Ik wil niet gehouden zijn de noodzakelijkheid van dit vertalen te verdedigen; maar moest het woord Liberaal in onze taal worden overgebragt, dan erken ik weinig juistere uitdukking voor hetzelve te weten, dan vrijzinnig. Men werpe mij niet tegen, dat dit woord onduidelijk en onzeker is. Immers is het van gelijken aard als de woorden scherpzinnig, diepzinnig,

{==154==} {>>pagina-aanduiding<<}
loszinnig, waanzinnig, welker duidelijkheid niet betwist wordt, daar zij, hoewel oorspronkelijk van de zintuigen ontleend, door het gebruik op de ziel zijn overgebragt, en eigenschappen van het denkvermogen niet alleen, maar ook van de denkwijze en van de gezindheid aanduiden. Vrijzinnig heeft derhalve de duidelijke beteekenis van vrijheid, onbekrompenheid, zelfstandigheid van zin of gezindheid. Nog beter is uit dien hoofde, mijns inziens, het woord vrijgezind, hetwelk niet alleen vrijheid van gezindheid aanduidt, maar ook de beteekenis van gezind voor vrijheid, vrijheidsgezind, vrijheidzuchtig toelaat, en alzoo den dubbelen zin omvat, in welken het woord liberaal thans gewoonlijk wordt gebezigd. Trouwens, ik meen te mogen vaststellen, dat deze beide naauwverwante beteekenissen de thans algemeen heerschende mogen genoemd worden; hoewel op het gebied van Godsdienst en wijsbegeerte de eerste, op het burgerlijke en staatkundige daarentegen de laatste meer gewoon is. Verschillend mogen de inzigten en bedoelingen wezen van degenen, die in het staatkundige met eenigen grond Liberalen genoemd worden of zelve op dien naam aanspraak maken, en het woord moge daardoor eene kwade zoo wel als eene goede beteekenis hebben, de oorzaak daarvan ligt in de verschillende meening, die ten aanzien der vrijheid gekoesterd, in den onderscheidenen zin, waarin het woord vrij genomen wordt; maar niemand hunner zal weigeren, den naam van vrijzinnig, vrijgezind, voorstander of vriend der vrijheid te ontvangen; allen zullen of meenen inderdaad vrijzinnigen, vrijheidsvrienden te zijn, of verlangen als zoodanigen aangezien te worden. En even zoo is het in het godsdienstige, kerkelijke en wijsgeerige. Ook daar wordt de naam
liberaal zeer verschillend gebruikt, ja grovelijk misbruikt; maar ook daar zal geen wezenlijke of vermeende Liberaal tegen de overbrenging van dien naam door vrijzinnig, vrijgezind, onbekrompen denker en voorstander eener vrije denkwijze zich verzetten. Ook daar ontstaat dat verschillend ge-
{==155==} {>>pagina-aanduiding<<}
bruik en dat misbruik uit den onderscheidenen zin, waarin die vrijheid gedacht en genomen wordt.
Dit moge genoeg zijn tot regtvaardiging der beteekenis, door mij aan het woord liberaal toegekend. Op het gezag van Schrijvers kan ik mij niet beroepen. De eenige, welke, mijns wetens, over Liberalismus opzettelijk geschreven heeft, de Duitsche Hoogleeraar krug, die eene geschiedenis van hetzelve getracht heeft te geven, begaat de groote fout van zichzelven niet gelijk te blijven in de bepaling van hetgeen hij door Liberalismus verstaat. Immers, daar hij in den aanvang van zijn boekje hen opgeeft als Liberalen, ‘die in kerkelijke en burgerlijke betrekking uit het bestaande stof ontleenen, om te onderzoeken, of het ook anders en beter kon en behoorde te wezen, en die alzoo aan het rustende en stilstaande beweging en voortgang zoeken te verschaffen,’ zegt hij vervolgens, (bl. 73 der Nederduitsche vertaling) dat het Liberalismus niets anders is dan ‘de natuurlijke en daarom onberispelijke zucht naar vrijheid, die zich in gedachten, woorden en daden openbaart.’ Met deze laatste bepaling komt de door mij opgegevene beteekenis overeen, die ook door de Duitsche benamingen freysinnig en Freysinn, tot het overbrengen van Liberaal en Liberaliteit dikwerf gebezigd, wordt bevestigd en aangeprezen.
Doch genoeg reeds over het woord alleen; te veel, zou ik vreezen, indien niet de aard der zaak zelve, die wij behandelen, deze uitvoerigheid noodig maakte en wettigde. Wij moeten tot de beschouwing der zaak zelve overgaan. Immers de vraag is natuurlijk: waarin bestaat de ware Liberaliteit in den opgegevenen zin? wat wil, wat bedoelt de vrijzinnige of vrijgezinde? wie verdient in waarheid dien naam? wie eigenen ten onregte zich denzelven toe? - Natuurlijk, ja, zijn deze vragen, maar, gij zelve zult het beseffen, M.H., niet gemakkelijk te beantwoorden. Evenwel kan ik mij van die beantwoording niet ontslaan, en zal dus met be-
{==156==} {>>pagina-aanduiding<<}
scheidene vrijmoedigheid daarover mijne meening zeggen, het oordeel over derzelver waarheid aan meerder doorzigt overlatende.
De Liberaliteit, dat is de liberale rigting van den geest, de vrijgezindheid, heeft, gelijk ik zeide, vooral tweederlei gebied, waarop zij werkzaam is en zich vertoont; het staatkundige of burgerlijke en het godsdienstige of wijsgeerige. De rijkheid der stoffe vergunt mij thans alleen te handelen over den waren vrijgezinde, als lid van den burgerstaat, - den liberalen burger.
De Liberaal of vrijgezinde, als burger, acht de vrijheid als een dierbaar en wenschelijk goed, niet slechts de vrijheid van zijn vaderland naar buiten, deszelfs onafhankelijkheid, de inachtneming ten aanzien van hetzelve van de beginselen en wetten van het volkenregt, maar vooral deszelfs inwendige vrijheid. Die vooral waardeert hij hoog, zoekt zelf die te verkrijgen en ook anderen daarin te doen deelen, begunstigt derzelver pogingen daartoe strekkende, juist omdat hij de vrijheid hoogschat, en derzelver genot overeenkomstig acht met de menschelijke waarde, die hij in anderen gelijk in zichzelven eerbiedigt. Dit zullen gewisselijk allen toestemmen; maar niet zoo eenstemmig zal het antwoord wezen, dat ons toekomt op de nu natuurlijke vraag: ‘waarin bestaat die vrijheid, welke het voorwerp is der wenschen en pogingen van den liberalen burger?’
Het antwoord: ‘daarin, dat men vermoge te doen en te laten, wat men wil,’ waarmede ik door eenvoudigen soms de vrijheid hoorde beschrijven, wil ik hier niet verwachten. Er is toch zeer weinig nadenken noodig, om in te zien, dat zoodanige vrijheid niet bestaan kan, en uit eigen' aard onmogelijk is in eene zamenleving.
Wij moeten het antwoord dus elders zoeken. Wenden wij ons te dien einde tot de Ouden, de burgers der Republieken van Griekenland en Rome, door velen als de zetels van ware burgerlijke vrijheid geroemd; het is gereed: ‘Die Staat

{==157==} {>>pagina-aanduiding<<}
(zeggen zij eenparig) is vrij, waarin gelijkheid is der burgeren, waarin de burger deel heeft aan het bewind, in de volksvergaderingen wetten uitschrijft, overheden benoemt, hen beschuldigen, oordeelen en vrijspreken kan, verbonden sluit en over vrede en oorlog beslist.’
Met dit antwoord stemt dat van vele nieuweren overeen, die, uitgaande van het beginsel, dat de hoogste of souvereine magt van natuur- en regtswege aan het volk toekomt, in de volkomenste verwezenlijking van dat beginsel en in de dadelijke uitoefening dier magt de vrijheid gelegen achten, en daarom ook aan degenen, die met hen die souvereiniteit voorstaan en zoeken te handhaven, den naam van Liberalen eeniglijk toekennen.
Andere nieuweren beweren, dat men niet vragen moet, wat vrijheid zij; dat vrijheid een onbepaald, afgetrokken begrip is; dat men dus naar vrijheden moet vragen; dat van zoodanige vrijheden, welker bezit en genot den vrijen burger toekomt, persoonlijke vrijheid, vrijheid van drukpers, vrijheid en algemeenheid van onderrigt, vrijheid tot het medestemmen en bepalen der belastingen en tot het verkiezen van vertegenwoordigers, toegang tot staatsbedieningen de voornaamste uitmaken, en dat derhalve zij alleen, die ter goeder trouw deze vrijheden voor zichzelven en anderen zoeken te verwerven, den naam van Liberaal verdienen.
‘Men moet verschillende zaken behoorlijk onderscheiden,’ antwoorden anderen: ‘iets anders is de staatkundige, iets anders de burgerlijke vrijheid. De eerste is slechts middel om de laatste te verwerven. Tot de eerste behooren de meeste der opgenoemde vrijheden; de eigenlijke burgerlijke vrijheid heeft slechts twee bestanddeelen, namelijk regtvaardigheid en zekerheid. Wie derhalve deze beide wenscht en naar vermogen zoekt te bevorderen, is de ware vrijgezinde.’
Deze opgenoemde (gij weet het, M.H.) zijn slechts eenige en wel de merkwaardigste der veelvuldige verschillende antwoorden, die op de vraag naar het wezen

{==158==} {>>pagina-aanduiding<<}
der vrijheid gegeven zijn en nog gegeven worden. Gij weet, dat anderen, in antwoord op die vraag, gewoon zijn te beginnen met het aanprijzen van den zuiver republikeinschen of van den constitutioneel monarchalen regeringsvorm, als eigenlijke zetel der ware burgerlijke vrijheid, en dat de naam liberaal daarom, in hunnen mond, met dien van republikeinsch, constitutioneel of gematigd monarchaal gelijkluidend is.
Doch reeds antwoorden genoeg voorzeker op onze vraag, om met de keuze verlegen en het spoor bijster te worden. Wie ziet niet, dat alle tot verdere vragen en bedenkingen aanleiding geven? Wie gevoelt niet, dat de meeste althans eenige, hoewel niet de geheele waarheid bevatten? Er moet dus eene keuze geschieden. Met schroom ga ik daarin u voor, en wil mij ook daarom niet eensklaps midden in het wijde veld der verschillende meeningen begeven, maar liever van onderen af aanvangen, door terug te keeren tot de eenvoudige bepaling, straks vermeld en afgewezen, dat namelijk vrijheid is ‘te kunnen doen en laten, wat men wil.’ Eenvoudig zeker is die bepaling en niet hoogklinkende; ook is zij onjuist, als beschrijving van burgerlijke vrijheid, maar daarom toch niet geheel te verwerpen. Immers bevat zij, mijns inziens, eene vrij voldoende beschrijving van de uitwendige vrijheid in 't algemeen, en kan als zoodanig gerust behouden worden, tenzij men liever hetzelfde door andere woorden wil uitdrukken, met te zeggen, dat uitwendige vrijheid (van de inwendige, van de zedelijke vrijheid is hier de rede niet) bestaat in het onbelemmerd en naar verkiezing ontwikkelen en gebruiken der vermogens en krachten, die men bezit. Wij willen het onbeslist laten, of zoodanige vrijheid ooit of ergens volkomen bestaan kan; maar zeker is het, (en dit op te merken, is voor ons van belang) dat zij ophoudt, zoodra de mensch met anderen in aanraking komt; dat zij in eene maatschappij of in eenen Staat onmogelijk kan plaats vinden. Wij behoeven niet eens in aanmerking te nemen, dat

{==159==} {>>pagina-aanduiding<<}
de wil van velen boos en vijandig is; wij hebben slechts te letten op het verschil van inzigten en wil, dat onder de menschen natuurlijk plaats vindt, om in te zien, dat, indien in eene zamenleving ieder doen en laten zou wat hij wilde, gedurige botsing en belemmering het gevolg, volslagene verwarring en verlies van alle uitwendige vrijheid voor de zwaksten het einde zou wezen. De uitwendige vrijheid van ieder lid der maatschappij moet dus beperking ondergaan, en een gedeelte derzelve worden opgeofferd, opdat het geheel niet verloren ga, opdat niemand van dezelve geheel beroofd worde. Het hoofdpunt, waarop hier alles aankomt, is, dat deze beperking onpartijdig geschiede, niet bij den eenen meerder, bij den anderen minder zij, en boven alles, dat niemand een grooter deel van zijne natuurlijke vrijheid verlieze, dan volstrekt gevorderd wordt door den aard en het doel der maatschappij of des Staats, waartoe men behoort. Waar dit laatste plaats vindt, daar is volkomene burgervrijheid.
Zietdaar ons reeds eene groote schrede gevorderd, en in staat gesteld, om op de straks gedane vraag naar den aard der burgervrijheid te antwoorden, dat zij bestaat ‘in alles naar verkiezing te kunnen doen of nalaten, wat niet strijdig is met den aard en het doel van de maatschappij of van den Staat, in welken men leeft;’ of met andere woorden: dat die vrijheid dáár in waarheid en in betrekkelijke volkomenheid plaats vindt, waar het welzijn der maatschappelijke vereeniging, de vrijheid en het geluk van alle derzelver leden de eenige grond en maatstaf is van de beperking, die ieder bijzonder lid ondergaat in de ontwikkeling en het gebruik zijner vermogens en krachten.
Ik gevoel wel, dat deze beschrijving nog nadere bepaling en ontwikkeling vereischt en tot menige vraag aanleiding geeft, maar acht dezelve toch in de hoofdzaak duidelijk en bepaald. Eene der eerste vragen, welker beantwoording tot de nadere ontwikkeling behoort, is: door wien en hoe de noodzakelijke beperking moet

{==160==} {>>pagina-aanduiding<<}
worden bepaald en voorgeschreven? - Indien bij ieder lid van den Staat genoegzame inzigten in het wezen van denzelven en goede wil mogten worden ondersteld, dan kon het aan henzelven worden overgelaten die grenzen hunner natuurlijke vrijheid op te merken en in acht te nemen. En gewisselijk, waar dit plaats vond, daar zou de burgerlijke vrijheid de hoogstmogelijke volkomenheid bereikt hebben. Of zulks ooit op deze onvolmaakte aarde zal geschieden? Ik durf het niet beslissen, maar wel betwijfelen. Zeker is het, dat, bij den tegenwoordigen toestand des menschdoms, die beperking van eigene vrijheid niet aan elks bijzondere inzigten en goeden wil kan worden overgelaten, maar voorgeschreven en door magt gehandhaafd moet worden, opdat ook de minkundige de grenzen wete, binnen welke zijne vrijheid en derzelver gebruik besloten is, opdat ook de onwillige weêrhouden worde die grenzen te overschrijden.
Er moet dus eene bepaling zijn, tot hoeverre ieder burger gaan mag in het gebruik zijner natuurlijke vrijheid; eene aanwijzing, waarin door anderen zijne vrijheid en waarin door hem wederkeerig de vrijheid van anderen ontzien moet worden. En zoodanige aanwijzing en bepaling, waarin kan die anders worden gevonden, dan in goede wetten? Vraagt gij, wat ik door het goede van wetten bedoel? Niet slechts, dat zij duidelijk en juist bepalen, wat gedaan en nagelaten moet worden; niet slechts, dat zij volledig zijn, en zoo veel mogelijk alle burgerlijke toestanden en betrekkingen omvatten; niet slechts, dat zij in verband staan en overeenstemmen met het karakter en met de zeden des volks, voor hetwelk zij bestemd zijn; maar boven alles, dat zij vrij zijn van alle willekeur, geheel gegrond op en regtstreeks afgeleid uit het doel van den Staat, dat is de betrekkelijk hoogste vrijheid en welstand van deszelfs gezamenlijke leden; zij moeten de onpartijdige en juiste toepassing zijn van dat doel op de uitoefening van de natuurlijke vrijheid der burgers.

{==161==} {>>pagina-aanduiding<<}

Zoodanige wetten moeten voor allen en voor allen evenzeer gelden; allen moeten aan dezelve gelijkelijk onderworpen wezen. Immers, indien één of meerderen buiten derzelver gebied en in het behoud der onbeperkte vrijheid bleven, zou derzelver uitoefening dadelijk de afgeperkte vrijheid van anderen benadeelen, en alzoo de algemeene vrijheid verminderen, de orde verstoren en de geregtigheid schenden.
Orde en geregtigheid kunnen slechts heerschen in dien Staat, in welken goede wetten de uitoefening van der burgeren natuurlijke vrijheid en regten zoodanig omschrijven, dat onderlinge botsingen vermeden, verwarring geweerd, en het geweld voorgekomen worde; in welken door die wetten eene duidelijke en algemeen geldende aanwijzing wordt gegeven der regten, waarop ieder aanspraak heeft, en der pligten, waartoe hij verbonden is. Zullen echter orde en geregtigheid inderdaad heerschen in eenen Staat, en alzoo tevens de ware burgerlijke vrijheid niet slechts mogelijk, maar werkelijk aanwezig zijn, dan moet er een waarborg wezen tegen kwalijkgezinden; er moet zekerheid zijn, dat kwaadwilligen de aangewezene grenzen niet straffeloos kunnen overschrijden, en te dien einde moeten de goede wetten door eene genoegzame magt worden ten uitvoer gelegd en gehandhaafd; er moet een bewind zijn, voorzien van de noodige kracht, om de uitoefening van ieders bijzondere vrijheid binnen de afgebakende grenzen te houden, en ieder, die het onderneemt dezelve te overschrijden, te weêrstaan en te straffen. Want waarachtig is het Apostolisch gezegde, dat ‘de Overheid niet den goeden tot vreeze is, maar tot straffe dergenen die kwaad doen.’ De kwalijkgezinden moeten bedwongen worden; den welgezinden behoeven door de wet slechts de grenzen zijner vrijheid aangewezen te worden, en hij zal gewillig zich binnen dezelve houden. En juist omdat eene algemeene welgezindheid niet kan worden voorondersteld, is het aanwezen eener vol-
{==162==} {>>pagina-aanduiding<<}
doende magt noodwendig tot handhaving der wetten en daardoor der algemeene burgerlijke vrijheid.
Doch ook de beste wetten, door eene voldoende magt gehandhaafd en ten uitvoer gelegd, verwezenlijken die vrijheid nog niet in den hoogsten zin; zij maken dezelve slechts mogelijk; zij verschaffen derzelver genot nog niet. Zal zij werkelijk algemeen worden ondervonden en gesmaakt, dan moeten die wetten algemeen en vrijwillig worden nageleefd en in acht genomen; dan moeten eigen inzigt van de noodzakelijkheid der wettelijke beperking, erkentenis der billijke regten van anderen en eerbied voor dezelve, hartelijke zucht voor het welzijn van het ligchaam des Staats en van alle deszelfs leden, of althans liefde voor orde en geregtigheid, de burgers nopen, om bereidwillig zich binnen de aangewezene grenzen te houden. Want hij, door wien dit laatste slechts geschiedt uit vrees voor de handhavende magt, hij gevoelt zich niet vrij, maar gedwongen; en naar mate meerderen door deze beweegreden gedrongen handelen, naar die mate is de burgerlijke vrijheid niet minder, maar wordt zij minder genoten. Alzoo is burgerlijke vrijheid ten naauwste met zedelijkheid, met zedelijke vrijheid verbonden. Slechts daar, waar de laatste aanwezig is, kan de eerste volkomen zijn. Doch ik kan en behoef dit gewigtig en heerlijk verband hier niet verder te ontwikkelen. Wij hebben gevonden, wat wij zochten; het antwoord, namelijk, op de vraag naar den aard en het wezen van burgerlijke vrijheid. Het is ons duidelijk geworden; zij bestaat daar, waar goede wetten, door eene genoegzame magt gewaarborgd, gewillig worden nageleefd; zij is of wordt volkomener, naar mate de wetten beter, derzelver waarborg zekerder, derzelver opvolging algemeener en vrijwilliger is. En wie derhalve zoodanige vrijheid voor zich en voor anderen verlangt, haar opregtelijk en naar vermogen zoekt te bevorderen, hij is de ware Liberaal in burgerlijken zin, de wezenlijk vrijgezinde burger.
Misschien zullen sommigen uwer de genoemde vraag

{==163==} {>>pagina-aanduiding<<}
nog niet voldoende beantwoord achten, en verlangen, dat tevens bepaald worde, door wien of wie die wetten moeten zamengesteld worden; hoedanig zamengesteld de magt moet zijn, aan welke derzelver handhaving wordt toevertrouwd; of deze magt met de wetgevende eenzelvig, vereenigd of daarvan afgescheiden behoort te wezen, en dergelijke. Ik zal mij zorgvuldig wachten, op de laatste vragen beslissend te antwoorden. Bekwameren dan ik hebben gemeend zich van die beslissing te moeten onthouden. Eenige algemeene beginselen en regels kunnen zekerlijk met gerustheid worden gegeven.
Iedereen toch zal toestemmen, dat, zullen de wetten aan derzelver oogmerk beantwoorden, de invloed van dwaling en hartstogt bij derzelver vervaardiging zoo veel mogelijk moet worden geweerd; dat kennis aan de omstandigheden, betrekkingen en behoeften van alle leden des Staats, en belangstelling in deszelfs algemeenen welstand, den wetgever niet mogen ontbreken; dat wijsheid en regvaardigheid in hem onmisbare eigenschappen zijn; en geen verstandig mensch voorzeker zal de vereeniging dezer noodzakelijke eigenschappen óf in één enkel mensch óf bij die groote meerderheid zoeken, aan welke uit den aard der zaak uitgebreide kennis, hoogere beschaving en warme belangstelling in het algemeene welzijn ontbreekt. Ook zijn het even onbetwistbare waarheden, dat de eenheid der uitvoerende magt derzelver veerkracht en snelheid vermeerdert; dat derzelver geheele uitsluiting van de wetgeving haar gezag verzwakt, hare belangstelling in de uitvoering der wetten vermindert; dat het zamenstellen dier magt het gevaar van ontaarding en misbruik afleidt, althans minder maakt, en meer dergelijke algemeene stellingen, welker toepassing op bijzondere Staten door derzelver verschillende gesteldheid wordt gewijzigd en door de ondervinding moet worden geleid. Ik kan dus die vragen evenmin hier beantwoorden als ik zulks behoef of behoor te doen. Het gegeven antwoord bevat, gelijk ik meen, dat, wat noodzakelijk, ja onmisbaar is tot het daar-
{==164==} {>>pagina-aanduiding<<}
stellen der burgerlijke vrijheid, en beschrijft derzelver eigenlijke wezen.
Maar (vraagt men verder) doet dan de aard en vorm der regering tot de burgerlijke vrijheid niets af? Behooren tot dezelve niet de vrijheid van drukpers, van onderwijs, van handel, de vertegenwoordiging en derzelver verkiezing, de Jury, de verantwoordelijkheid der Ministers en andere vrijheden? - Laat mij u kort, maar onderscheidenlijk antwoorden.
De vorm van bewind staat in verband met de vrijheid, meer ontkennend echter dan stellig. Eene volstrekte alleenheersching zoo wel als eene Ochlocratie (gepeupelbewind, zoogenaamde volkssouvereiniteit) maakt derzelver bestaan onmogelijk, omdat daarbij noch regtvaardigheid, noch zekerheid kunnen plaats vinden. De overige bewindsvormen echter staan met de burgerlijke vrijheid in geen regtstreeksch verband, noch oefenen op dezelve overal en altijd denzelfden invloed. Geschiedenis en ondervinding leeren, dat niet altijd, hoewel toch dikwerf, in constitutionele Koningrijken, maar nog minder doorgaande in Republieken en onder eene Democratie, de meeste burgervrijheid heerschte. Wat de vrijheid van drukpers, van onderwijs en van den handel betreft, deze behooren tot het wezen der burgerlijke vrijheid, als zijnde de onbelemmerde ontwikkeling en aanwending van vermogens en krachten; maar ook deze, gelijk de natuurlijke vrijheid in 't gemeen, zijn onderworpen aan die beperking, welke de billijke vrijheid van allen en het heil van den Staat vereischen. De overige straks genoemde vrijheden, door de nieuweren onder den naam van staatkundige vrijheid begrepen, behooren niet tot het wezen der burgerlijke vrijheid. Zij zijn niets meer dan middelen en wegen, om dezelve te verwerven of te verzekeren. Zoo moet en kan, bij voorbeeld, de volksvertegenwoordiging medewerken tot het uitvaardigen van goede wetten; de Jury en de onafzetbaarheid der regters kan derzelver handhaving en de uitoefening des regts bevorderen; de verantwoordelijkheid der Ministers strekt om de ontaarding en te groote uitbreiding

{==165==} {>>pagina-aanduiding<<}
der uitvoerende magt te voorkomen. Maar, ik herhaal het, die vrijheden zijn slechts middelen, en dezelfde middelen zijn overal noch altijd aanwendbaar. Zij behooren niet tot het wezen der burgerlijke vrijheid, en kunnen soms geheel of gedeeltelijk gemist worden. En even zoo min behoort tot dezelve volkomene gelijkheid van vermogen, stand en bezittingen onder de burgers. Integendeel, de vrijheid moet juist het bezit en gebruik van derzelver aanwezige, zoo zeer verschillende, mate verzekeren en waarborgen. Gelijkheid, ja, is onmisbaar tot vrijheid, maar gelijkheid van allen voor de wet, gelijkheid in het onkreukbare en heilige der door de wet toegewezene regten.
Het verlangen en trachten derhalve haar eenen bepaalden regeringsvorm, bij voorbeeld naar de Republiek, behoort zoo min als het verlangen en trachten naar de opgenoemde vrijheden noodzakelijk tot de ware vrijgezindheid; men kan ook zonder hetzelve ten volle den naam van Liberaal verdienen; men kan de instelling dier vormen bejagen, en echter van ware Liberaliteit verre verwijderd zijn, getuige de beruchte Unie onzer naburen; en hij is inderdaad dien naam onwaardig, die genoemde vrijheden niet als middelen en wegen tot vrijheid slechts waardeert, maar als het doel zelf die najaagt, of ook zonder eenige beperking dezelve verlangt; want, wij zagen het, de ware Liberaal is hij, die ware vrijheid zoekt, en ware burgerlijke vrijheid is zonder wettige beperking mogelijk noch denkbaar.
Doch zietdaar mij reeds genaderd tot de resultaten van het verhandelde, met welker hoofdzakelijke en beknopte ontwikkeling ik mijne Rede wensch te besluiten.
Regt en orde zijn van ware burgerlijke vrijheid onafscheidelijk, tot derzelver bestaan onmisbaar, en hij slechts kan dus in waarheid liberaal zijn en heeten, die beide onvoorwaardelijk liefheeft, zoekt te bewaren en te bevorderen, en des noods bereid is aan derzelver behoud een deel der vrijheid op te offeren.
Geregtigheid, orde en alzoo burgerlijke vrijheid kun-
{==166==} {>>pagina-aanduiding<<}
nen alleen dáár plaats vinden, waar goede wetten onbepaald heerschen. De ware Liberaal is dus hij, die deze heerschappij bij zichzelven en anderen zoo veel mogelijk bevordert, natuurlijk altijd door regtvaardige middelen en langs wettige wegen, en wel bepaaldelijk door naar zijn vermogen daartoe mede te werken, dat de wetgeving aan regtvaardige en wijze mannen worde toevertrouwd en van gebreken meer en meer gezuiverd; door zich aan te sluiten aan, en de magt te stijven van het gezag, dat die wetten handhaaft, en door de vrijwillige en gemoedelijke gehoorzaamheid aan de wetten bij zichzelven en bij anderen te bevorderen, 't welk geschiedt door het verwerven en verbreiden van kennis en deugd.
Dewijl tot verkrijging en bevestiging der burgerlijke vrijheid zekere vormen der staatsregeling grootelijks bevorderlijk kunnen zijn, stelt de wezenlijk vrijgezinde op dezelve hoogen prijs, en tracht tot derzelver invoering of behoud mede te werken, nimmer echter onvoorwaardelijk, maar slechts dán, wanneer hij van derzelver nuttigheid voor den Staat, waarvan hij lid is, in gemoede zich overtuigd houdt. Dat hij echter ook hierin steeds den wettigen weg bewandelt, verstoring der orde en schending der regtvaardigheid met zorg vermijdt, behoeft geene vermelding.
Toetsen wij nu daarentegen aan den gegevenen maatstaf het regt, waarmede velen zich Liberalen noemen of door anderen genoemd worden, wij ontdekken dan, dat velen ten onregte dien naam dragen. Ik zal niet alle, maar slechts de voornaamste opnoemen.
Onnaauwkeurig, tot misbruik leidende en gevaarlijk is de beschrijving van het Liberalismus, ‘als bestaande in de zucht en het pogen, om aan het rustende en stilstaande beweging en voortgang te verschaffen,’ door den beroemden krug gegeven. Zekerlijk zijn de wetten nergens volkomen, en overal, zoo wel als de overige inrigtingen, die de vrijheid vermeerderen en verzekeren, voor verbetering vatbaar; ja zij vorderen zelfs wijziging, naar mate van den vooruitgaanden staat van verlichting en beschaving eens volks en de verandering van

{==167==} {>>pagina-aanduiding<<}
deszelfs onderlinge betrekkingen. Het verlangen en pogen naar die verbetering en vooruitgang behoort dus tot de ware Liberaliteit, maar maakt niet haar wezen uit. Vrijheid, ware vrijheid wenscht en verlangt zij; maar deze wordt niet altijd door beweging en voortgang bevorderd. Ten hoogste kunnen deze niets meer dan de vrijheid uitbreiden en vermeerderen; wanorde, daarentegen, onregt en onzekerheid vernietigen dezelve geheel en zeker, en er kunnen dus tijden en omstandigheden komen, waarin de ware Liberaal zijn verlangen naar vermeerdering der vrijheid door vooruitgang en beweging opoffert aan de zucht om de voorhandene te verzekeren en te behouden, en dus tijdelijk den voortgang tegenwerkt, bij overwegend gevaar van de wanorde en onveiligheid daaruit te verwachten. Tot welk schromelijk misbruik overigens deze bepaling henenvoert, getuigt de parti du mouvement in Frankrijk, met den naam van Liberalen prijkende.
Even verkeerd is het, eene kenmerkende eigenschap van den Liberaal, zoo niet diens wezen, te stellen in de wettige tegenwerking der besluiten en handelingen van het bewind. Immers een gezaghebbend en krachtig bewind is noodzakelijk tot handhaving der wetten, door welke de vrijheid bestaat; deszelfs gezag en kracht vordert versterking, niet verlamming. Evenwel die wederstand behoort tot de Liberaliteit, zoodra het bewind toont de wetten gering te achten, derzelver verkrachting te beoogen, en alzoo door willekeur de vrijheid der burgers te bedreigen; ja zelfs ook dán, wanneer het bewind, ter goeder trouw, eenen voor de vrijheid gevaarlijken weg bewandelt. Zoodanige wederstand kan dus somtijds, maar moet niet altijd den Liberaal kenmerken, en mag nimmer den eerbied, aan het bewind verschuldigd, uit het oog verliezen of bij anderen verzwakken, maar behoort waardig, voorzigtig en bescheiden te wezen. Waar echter de regering onmiskenbare blijken geeft van eerbied voor de wetten en voor de daardoor gewaarborgde vrijheid der burgers,

{==168==} {>>pagina-aanduiding<<}
waar het die vrijheid beschermt en waardiglijk handhaaft, daar is de ware Liberaal deszelfs opregte voorstander, en sluit hij zich met warmte en kracht aan deszelfs handelingen.
Ook zij, M.H., zijn, indien onze beschouwing gegrond is, de ware Liberalen niet, die de regten van den mensch en burger bestendig op de lippen hebben, zelve voorgeven derzelver handhaving alleen te beoogen, en anderen daartoe gedurig aansporen. Niet omdat de mensch en burger geene regten, heilige regten bezit; niet omdat het onbetamelijk of ongeoorloofd is op derzelver handhaving prijs te stellen, (wie zou zulks willen beweren?) maar omdat met die regten onafscheidelijk pligten zijn verbonden; omdat de regten van den enkelen slechts door de pligtsvervulling van allen verzekerd zijn; omdat het dus eerst en voornamelijk pligtsbetrachting is, die de vrijheid uitwerkt en verzekert; omdat hij, die den mensch, zelfzoekend uit den aard, alleen diens regten voorspiegelt en tot handhaving derzelven aanspoort, zonder evenzeer de pligten voor te houden en tot pligtsbetrachting aan te sporen, tot oproer aandrijft, en de gevaarlijkste vijand is der ware vrijheid.
Doch waartoe zou ik meer woorden verkwisten, om aan te toonen, dat de Republikeinen, de Volksvrienden, ook de St. Simonisten en zoo vele anderen, die onder verschillende schoonklinkende namen zich als voorstanders van het Liberalismus voordoen, niet tot de ware Liberalen moeten gerekend worden? Wij allen toch, M.H., gij zoo wel als ik, houden ons overtuigd, dat alle die schoonklinkende namen niets anders noch meer zijn dan maskers, maskers, die tot hulp en bedekking moeten dienen van eene zinnelijke zelfzucht, die de onontbeerlijke teugels van zedelijkheid en Godsdienst heeft afgeschud, die op het geloof aan God en deugd en eeuwigheid met verachting nederziet, die daarom niets vuriger verlangt dan aardschen rijkdom, roem en aanzien, voor zich alleen die wereldsche grootheid zoekt en najaagt, en, met waarlijk Duivelschen zin, uit

{==169==} {>>pagina-aanduiding<<}
het bezit dier grootheid zich heil voorspelt, al moest zij dan ook gevestigd worden op de puinen van de omgestorte troonen en van het verbrande Europa, doorweekt van het bloed en de tranen van millioenen ongelukkigen!
Laat mij met een paar korte opmerkingen eindigen.
De ware Liberaliteit is aan geen' stand of rang van burgers noodzakelijk of uitsluitend verbonden. Allen kunnen en moeten haar bezitten en aankweeken; maar niet allen kunnen op dezelfde wijze haar openbaren. Één weg echter staat voor allen daartoe open. Wij zagen het, de hoogste burgervrijheid wordt dáár genoten, waar goede wetten het meest getrouw en willig worden nageleefd. Vrijwillige gehoorzaamheid aan de wetten en aan het bewind, zietdaar een onmiskenbaar bewijs van ware Liberaliteit, dat de ambachtsman zoo wel als de eerste dienaar van den Staat kan geven; zietdaar eene aanspraak op den eernaam van waren Liberaal, dien allen kunnen verwerven!
Er is eene leer, met Goddelijk gezag bekleed en gestaafd, die haren getrouwen volger de hoogste zaligheid toezegt. Die leer stelt alle menschen gelijk, stemt overeen met hunne waarde, en is op dezelve gegrond. Die leer waarschuwt Vorsten en Overheden tegen elk misbruik van derzelver magt, en geeft den onderdaan eene duidelijke en zekere aanwijzing der pligten, die hij omtrent de Overheid en zijne medemenschen heeft te vervullen. Zij wekt met kracht tot die vervulling op; zij zoekt de zelfzucht te beteugelen; zij kweekt ootmoed, nederigheid en liefde in het hart, en is alzoo de zekerste weg tot erkentenis en beveiliging van ieders bijzondere regten, van derzelver onbelemmerde uitoefening, en alzoo van de waarachtige vrijheid; ja, zij heeft eene nog hoogere, nog edeler vrijheid dan de burgerlijke ten gevolge. Zoo iemand, haar volger voorzeker is, in den hoogsten zin, de ware Liberaal. Ja voorwaar, ook daarom verdient zij den schoonen naam, dien zij voert, den naam van Evangelie!



{==170==} {>>pagina-aanduiding<<}

De tarentula.

De tarentula, gelijk ieder weet, is eene groote spin, welke haren naam daarvan heeft, dat men dezelve in de nabijheid van Tarente het meest opgemerkt meende te hebben. Zij komt echter overal in het zuidelijk gedeelte van Europa voor. Bekend ook is het, welke fabelachtige krankheden men aan haren beet toeschreef, die door muzijk en dans genezen zouden moeten worden. De berigten van een' in Spanje reizenden natuurkenner aangaande hare leefwijze, en bijzonder omtrent hare woning, zijn niet onbelangrijk te achten.
De tarentula houdt zich het liefst op aan opene, drooge, onbebouwde, zonnige plaatsen. Zij leeft, althans in haren volwassen toestand, onder den grond, in eene woning, die zij zelve zich vervaardigt. Deze verblijven van het dier zijn tot nu toe door de natuuronderzoekers meestal zeer onvolledig en onnaauwkeurig beschreven geworden.
De cilinderachtige, dikwerf een' duim middellijn houdende gang loopt meer dan een' voet diep in den grond, maar is niet altijd, gelijk velen beweerd hebben, loodregt. De bewoner van dit gebouw doet zich als een vaardig jager en als een geschikt bouwmeester tevens kennen. Hij had niet alleen in de diepte eene schuilplaats aan te leggen, waar hij zich veilig aan de vervolgingen zijner vijanden kon onttrekken; dezelve moest te gelijk eene wacht worden, van waar hij op zijnen buit kon loeren en pijlsnel toeschieten. De tarentula heeft voor alles gezorgd. Het gat loopt eerst wel regt nederwaarts; maar vier of vijf duim beneden den grond neemt de gang eensklaps eene wending zijwaarts, in eene horizontale rigting, en gaat spoedig daarop weder lijnregt neder. Vooraan bij den hoek, waar de gang zich wendt, zit de waakzame spin te loeren, en verliest den ingang van hare woning - hare

{==171==} {>>pagina-aanduiding<<}
huisdeur - geen oogenblik uit het gezigt. Hier zag ik hare oogen als diamanten vonkelen en als kattenoogen in het duister lichten. Boven de opening is gewoonlijk eene buis of pijp aangebragt, die door de tarentula zelve wordt vervaardigd, en waarvan nog geen waarnemer melding heeft gemaakt. Deze pijp, inderdaad een bouwkunstig werk, verheft zich omtrent een' duim boven de oppervlakte van den grond en heeft niet zelden twee duim middellijn, zijnde dus wijder dan de gang zelf; hetgeen schijnt te moeten dienen, om in het oogenblik, dat de spin haren buit wil grijpen, behoorlijke speelruimte aan hare klaauwen te geven. Deze pijp bestaat hoofdzakelijk uit drooge, met een weinig leem verbondene en zoo kunstig zaamgestelde stukjes hout, dat ze een' regtop staanden toestel vormen, die van binnen een' hollen cilinder uitmaakt. Dit buitenwerk erlangt vooral hierdoor stevige hechtheid, dat het van binnen met het eigen spinsel van het dier bekleed wordt. Dit rag loopt het gansche gebouw door, beveiligt den gang voor instorting, houdt denzelven rein, en maakt het opklimmen in de vesting voor de spin gemakkelijker.
Dit bovenwerk komt echter niet altijd voor. Menigmaal heb ik verblijven van tarentula's waargenomen, alwaar geen spoor daarvan was te vinden, het zij dat hetzelve door eenig toeval werd verstoord, het zij dat de spin niet overal de vereischte bouwstoffen vindt; of misschien ontwikkelt zich de bouwkundige bekwaamheid dán eerst volkomen in het dier, wanneer hetzelve tot vollen wasdom en rijpheid is gekomen. In de meeste gevallen evenwel heb ik dit buitenwerk opgemerkt, waarmede het dier meer dan één doel bereikt; de spin beveiligt haar hol alzoo voor overstrooming, en voorkomt tevens, dat er vreemde, door den wind voortgedrevene, ligchamen invallen, die het gat eindelijk geheel verstoppen zouden; maar het dient tevens tot een' val voor hare prooi, dewijl het een uitstek vormt, waarop

{==172==} {>>pagina-aanduiding<<}
muggen en andere insekten zich gaarne nederzetten. Trouwens, ook buitendien zijn de listen van dezen vluggen, onvermoeiden jager en roover, zoo het schijnt, onuitputtelijk.
Ziehier eene korte beschrijving van de inderdaad vermakelijke jagt op de tarentula. Het beste jaargetijde hiertoe is gedurende de maanden Mei en Junij. Toen ik de eerste maal het onderaardsch verblijf der spin ontdekte, en mij overtuigd hield, dat hetzelve bewoond werd, dewijl ik het dier in de bovenste afdeeling van zijn gebouw zag loeren, meende ik, om hetzelve magtig te worden, het regtstreeks te moeten aanvallen en tot het uiterste vervolgen. Uren lang groef ik met een mes, om de spin te vangen in haar hol; ik woelde den grond, een voet diep en wel twee in het rond, om, maar zonder de tarentula te bekomen. Ik had spade en schop moeten hebben, doch bevond mij te verre van menschenwoningen, en nog bovendien in Spanje. Ik was dus genoodzaakt, mijn plan van aanval te veranderen - ik nam toevlugt tot list. Ik bewoog eenen grashalm met eene kleine aar, vooraan den mond der opening, heen en weder; weldra bemerkte ik, dat de spin hare opmerkzaamheid daarop vestigde en zich tot eenen aanval gereed maakte. Met afgemeten tred naderde zij de aar; zachtkens trok ik dezelve terug; zij schoot toe uit hare schuilplaats, en ik stopte oogenblikkelijk het gat en sneed haar den terugtogt af. Dan toonde zich de tarentula telkens zeer verlegen; hare pogingen, om te ontkomen, waren zeer averegts, en ik wist haar eindelijk in een papieren peperhuisje te krijgen. Het gebeurde echter ook meermalen, dat zij de list scheen te bemerken, of misschien niet hongerig genoeg was; dan bleef zij onbewegelijk aan hare deur zitten, en haar geduld was grooter dan het mijne. In dit geval ging ik op de volgende wijze te werk: ik merkte de rigting van den onderaardschen gang op, en stak dan een mes met geweld schuins in den grond, om alzoo aan het dier den terugtogt af te snijden; dit mislukte mij zelden. Op deze wijze ving ik soms vijftien

{==173==} {>>pagina-aanduiding<<}
tarentula's in één uur. Baglivius verhaalt, dat de boeren in eenige streken van Italië, om de tarentula te vangen, voor derzelver woning het gonzen van eene vlieg door middel van een' haverhalm weten na te bootsen.
Ofschoon de tarentula bij het eerste gezigt, vooral wanneer men haren beet vreest, zich afzigtig en wild vertoont, zoo is zij evenwel ligt te temmen. Ik zelf heb er eene een half jaar lang levend gehouden. Zij gewende spoedig aan haren glazen kerker, en nam binnen kort mij de vliegen af, die ik haar toereikte. Zij zoog niet, gelijk andere spinnen, dezelve alleen aan den kop uit, maar verslond die geheel, en wierp naderhand de harde deelen bij stukken weder uit. Na het eten scheen zij gewoonlijk zich te reinigen - zij streek met de voorste pooten de voeldraden en kinnebakken af, en bleef dan eenigen tijd onbewegelijk zitten. Ik had gelegenheid, om op te merken, dat het dier negen dagen en nog langer kan vasten.
Ten besluite wil ik nog eenen kampstrijd tusschen twee tarentula's beschrijven. Ik plaatste twee volwassene, sterke mannetjes in een wijd glas. Nadat zij eenige malen, eenen uitweg zoekende, in het rond geloopen hadden, namen zij, als op een gegeven teeken, eene krijgshaftige houding aan. Tot mijne verwondering zag ik, dat zij deftig op hare achterpooten zich oprigteden, en zoo elkander de borstschilden toekeerden. Nadat zij aldus elkander wederzijds twee minuten waargenomen, en buiten twijfel dreigende blikken, welke de mijne ontgingen, toegeworpen hadden, vlogen zij op elkander toe, sloegen de pooten in elkander, en zochten elkander met de haken der kinnebakken te treffen. Hierop nu, het zij dat ze vermoeid waren, het zij dat haar krijgsgebruik het zoo medebrengt, had een wapenstilstand plaats - de krijgers lieten los, en verwijderden zich een weinig van elkander. Ik herinnerde mij, dat bij de zonderlinge gevechten der katten dergelijke rustpunten plaats hebben. Doch het duurde niet lang, of de beide

{==174==} {>>pagina-aanduiding<<}
tarentula's vielen op nieuw met heviger woede op elkander aan. Lang bleef de overwinning twijfelachtig - eindelijk kreeg de eene spin eene doodelijke wonde aan den kop, viel neder, en werd terstond door de andere verslonden. Reeds baglivius maakt melding van deze arachnomachie (spinnenstrijd), maar beschrijft dezelve niet nader en zegt alleen: ‘Wanneer twee tarentula's te zamen opgesloten worden, brengt de eene de andere om en eet dezelve op’ - en dit strekt dus ter bevestiging van mijne waarneming.


Aankomst van Napoleon op het eiland St. Helena.

(Naar het Engelsch van t.h. brooke, Esq., History of the Island of St. Helena, etc. London, 1824.)

Het zoude moeijelijk zijn, de verwondering te beschrijven der bewoners van dit kleine Eiland, toen de oorlogssloep Icaurus voor St. Helena aankwam, en de tijding bragt, dat napoleon buonaparte gevangen genomen, en nog maar weinige dagen zeilens van dat Eiland verwijderd was. Doch hoe verwonderd de bewoners ook waren over deze onverwachte gebeurtenis, zoo waren zij niet minder bekommerd over de gevolgen, welke er voor hen uit zouden ontstaan, dat St. Helena bestemd werd tot eene gevangenis voor den Exkeizer. De Gouverneur wilks had deswege nog hoegenaamd geen berigt ontvangen, noch officieel, noch onderhandsch, en de Kapitein zoowel als de Officieren van den Icaurus wisten niets anders van de voorgenomene beschikkingen, dan alleen, dat het 2de Bataljon van het 58ste Regement ingescheept was op het eskader, dat buonaparte begeleidde. De gevolgtrekking, die men er uit afleidde, was, dat het Eiland zoude komen onder het onmiddellijk bestuur van de Kroon; en verschillend waren de gissingen omtrent de wijze, waarop door het Engelsch Gouvernement zoude worden beschikt over de Burgerlijke en Militaire Autoriteiten, welke door de Compagnie waren aangesteld. Doch daarbij bleek het ten duidelijkste, hoezeer men deel nam in het lot, dat den Gouverneur konde wachten, en hoezeer men vreesde voor de verwijde-
{==175==} {>>pagina-aanduiding<<}
ring van een man, die, door bevredigende, billijke en verlichte maatregelen, de achting en eerbied zijner onderhoorigen had verworven. Weinige dagen, echter, maakten een einde aan die onzekerheid.
Op den 15 October 1814 liet Z. Ms. schip Northumberland, voerende de vlag van den Vice-Admiraal Sir george cockburn, op de reede het anker vallen, aan boord hebbende den verwachten buitengewonen persoon, met en benevens den Maarschalk bertrand en de Gravin zijne Echtgenoote, den Graaf en de Gravin montholon, den Generaal gourgaud, den Graaf las casas met zijn' zoon, en acht bedienden.
De Vice-Admiraal landde dadelijk, en, na eene zamenkomst met den Gouverneur wilks, keerde hij terug aan boord, begeleid door dezen laatsten, die een bezoek van pligtpleging bij napoleon aflegde.
Men had nu de zekerheid bekomen, dat St. Helena zoude blijven in de magt en onder het bestuur der Compagnie, maar onderworpen aan zoodanige tusschenkomst der wetgeving en der Ministers van den Koning van Engeland, als noodig mogt zijn ter bereiking van het voorgestelde doel, gedurende den geheelen tijd, dat het Eiland eene zoo belangrijke bestemming zoude behouden. 's Konings Ministers, als verantwoordelijk aan de natie en aan Europa voor de veilige bewaking van napoleon, moesten diensvolgens ook de magt hebben, om dengenen aan te wijzen, aan wien die bewaking konde worden opgedragen; ook oordeelde men het noodzakelijk, dat die zelfde persoon zoude worden bekleed met het Burgerlijk en Militair oppergebied op het Eiland.
De Luitenant-Generaal Sir hudson lowe daartoe zijnde uitgekozen, benoemde de Raad van Directeuren der Compagnie denzelven tot Gouverneur van St. Helena, om den Gouverneur wilks te vervangen. Tot aan de overkomst van den nieuw benoemden Gouverneur werd de bewaring van napoleon uitsluitend opgedragen aan Sir george cockburn, welke den Staatsgevangene had overgebragt; en daar nu alle militaire maatregelen meer of min met die bewaring in verband moesten worden gebragt, zoo verkreeg deze ook tijdelijk het opperbevel over de troepen.
De aankomst van het gezegde Bataljon, met detachementen van andere troepen, bragt de bepaling in werking,

{==176==} {>>pagina-aanduiding<<}
waarbij het algemeen Martiaal gezag werd overgebragt van het Gouvernement der Compagnie op den oudsten Officier, dienst doende op het Etablissement, en alzoo op Sir george bingham, de oudste aanwezige Kolonel, doch welke zich niettemin, uit hoofde der omstandigheden, altijd als ondergeschikt bleef beschouwen aan Sir george cockburn.
Eene dusdanige verandering in den toestand van het Eiland ging natuurlijk vergezeld van groote en buitengewone uitgaven, voor welker bestrijding tusschen de Kroon en de Compagnie bepaald werd, dat de Compagnie jaarlijks eene som zoude betalen, gelijkstaande met de gemiddelde lasten van de drie voorgaande jaren, en dat alles, hetgeen daarenboven benoodigd was, zoude worden bekostigd door de Kroon.
Op den avond van den 17 October landde napoleon. Hij ging te voet naar het huis, dat voor zijne ontvangst was in gereedheid gebragt, vergezeld van Sir george cockburn, en in tegenwoordigheid van een' zoo grooten toevloed van menschen, als misschien nooit te voren op St. Helena had plaats gehad.
Vroeg in den volgenden morgen verliet napoleon te paard de stad, en reed, in gezelschap van Sir george en Graaf bertrand, naar Longwood, alwaar hij het ontbijt nam met den Kolonel en Mevrouw skelton. Men merkte op, dat hij zijn genoegen te kennen gaf over de keuze der plaats voor zijn toekomstig verblijf, alsmede dat hij verlangde dadelijk bezit te nemen van het huis. Hij werd echter weêrhouden van daarop aan te dringen, toen men hem het ongerijf voorstelde, 't welk het gezin van den Luit.-Gouverneur zoude ondervinden, bij eene zoo plotselinge ontruiming. Hij keerde toen terug naar de stad; maar, stilhoudende aan de plaats, genaamd de Braamstruiken, alwaar het verblijf was van den Heer balcombe, verlangde hij dáár te verblijven, en een zomerhuis, hetwelk afgezonderd van het woonhuis gelegen was, te betrekken, tot dat Longwood voor zijne ontvangst in gereedheid zoude zijn gebragt. Aan dit verlangen werd dan ook dadelijk voldaan. Aldaar bragt napoleon menigwerf den avond door in gezelschap van de familie des huizes, bestaande uit den Heer en Mevrouw balcombe en twee dochters, van welke de eene 16 en de andere 14 jaren oud

{==177==} {>>pagina-aanduiding<<}
was. In zeer korten tijd was de terughouding, welke in hunnen omgang plaats had, geheel en al geweken, en namen ook de jonge Dames, ten opzigte van den voormaals zoo magtigen beheerscher van het vaste land van Europa, geene meerdere pligtplegingen in acht, dan die bij elken anderen meer gewonen gast gebruikelijk zouden zijn geweest.


Mislukte proeve van een' psychischen thermometer.


- - ut pueris olim dant crustula blandi 
Doctores, clemente velint ut discere prima. (*) 
 
hor. 


Een poëet, die onder eene flesch champagne eene aetherische liefde bezingt, en een vrek, die bij een glaasje koud water zijne schijven in de ijzeren kist aangaapt, zijn ongetwijfeld een paar groote uitersten, die niet oneigenaardig bij de temperatuur van kokend water en het vriespunt voor de kwik kunnen vergeleken worden. Gul moet ik bekennen, dat ik mij dood afgepijnigd heb, om voor de tusschenliggende punten even doelmatige personen en persoonstoestanden te vinden; en even gul moet ik belijden, dat ik daarin het meeste baat gevonden heb bij mijne oude kat, een dier van de wispelturigste geaardheid, beurtelings kalm en razend, slaperig en scherpzinnig, spinnend en lollend, hevig zoo in liefde als in haat, voorbeeldeloos geduldig en weergaloos opvliegend, minzaam en hatelijk, bekoorlijk als zij den staart bevallig om de zachte voorpooten krult, en afgrijselijk als zij na eene sluimering de afschuwelijke klaauwen uitrekt en den grijnzenden mond tot een gillend miaauwen opensplijt. Als ik dat alles zoo gadesloeg, heb ik wel eens in geestvervoering uitgeroepen: O kattenkennis, bron, onuitputtelijke bron van menschenkennis!

Extra koud.

Mijne lieve vrouw, een wijfje uit duizende, heeft onze oude Pallas schandelijk verwend. Het dier is daardoor zoo ongevoelig geworden voor het roggebrood, dat, als ik haar

{==178==} {>>pagina-aanduiding<<}
een stukje voorhoud, zij, met de zigtbaarste teekenen van minachting, den uitgerekten kop terugtrekt. Ziedaar het extra koud van Reaumur, of, wil men lager peil, het nulpunt van Fahrenheit! Ik bid u, waarde lezer, volg nu mijne wijsgeerige redekaveling met de vereischte oplettendheid.
Roggebrood is een goed, althans voor eene kat; de kat trekt voor dat goed den neus op, en houdt dus het goed voor kwaad. Hierdoor wordt echter roggebrood voor de katten in 't algemeen geen kwaad, maar voor mijne kat in 't bijzonder wordt het een schijnbaar kwaad; hetgeen alleen is toe te schrijven aan een' ziekelijken zielstoestand van mijne Pallas. Brengen wij dit van katten op menschen over, dan opent zich een wijd veld voor de schoonste bespiegelingen.
Helaas, helaas, en nog duizendwerf helaas, hoe oneindig is het aantal waarachtige goederen, die de mensch in zijnen waan voorbijziet, geringacht, minachtend van zich werpt, zoodat hem vaak het leven, die voortreffelijke school der zelfveredeling, tot een' last wordt, zwaarder dan de hemelen voor de schouders van Atlas. Ik weet niet, waarde lezer, hoe gij er meê staat; maar als ik mij herinner, welk een Midas ik in mijn vorige leven geweest ben, hoe ik mij door den uiterlijken schijn der dingen heb laten verschalken, hoe weinig ik tot derzelver ware wezen doordrong, hoe onnoozel ik het tjilpend gepiep der Pansfluit boven de schoone accoorden van de lier van Phoebus de voorkeur gaf, dan ontglipt zucht op zucht mijne borst, en met een smartelijk gevoel ontsnapt mij de vruchtelooze bede:


O si praeteritos referat mihi Jupiter annos! (*)

Het leven is zoo schoon voor hem, die het goede niet voorbijziet, zoo nachtelijk donker voor die, uit dwaze vooringenomenheid met het schijngoede, zich aan het kwade hecht, met minachting van 't geen waarlijk goed is. Vandaar dat wij beurtelings gloeijen van ijver voor het goede, en zoo koud, zoo ijskoud zijn, als ware ons hart de pool der aarde. Zoo snerpend koud moet het, dunkt mij, onafgebroken zijn in het gemoed van den dorstenden vrek, van den onverzadelijken eerzuchtige, van den toomeloozen wellusteling, of van alle die weinigen, die zoo laag beneden het peil der menschelijkheid gezonken zijn, dat zij vallen en niet weder op-
{==179==} {>>pagina-aanduiding<<}
staan, om zich voortdurend te blijven wentelen in het vuile slijk, dat hunne ontembare driften rondon hen hebben opgehoopt. Maar st. - anders zoude gij waarlijk denken, lieve lezer, dat ik sermoenen wilde houden, en ik houd liefst tegen niemand sermoenen dan tegen mijzelven.


Felle vorst.

Om dan tot mijne kat terug te keeren. Meermalen heb ik met mijne vrouw ernstig gekibbeld over de middelen, om het dier tot zijn' pligt te brengen. ‘Vasten, lieve beste,’ zeide ik dan, ‘geloof mij, vasten is het eenige middel, om den lekkerbek te genezen. Zij zal er te beter om muizen, en het versmade zwarte brood zal in hare oogen in smaak en waarde rijzen.’ Om nu niet te gewagen van de welsprekende, gemoedelijke woorden mijner vrouw ter verdediging van Pallas, mijn vast-systema werd opgevolgd, met dien gelukkigen uitslag, dat poes, na verloop van vierentwintig uren, met een bedenkelijk gezigt, en na een paar malen gefniesd te hebben, eene vrij aanzienlijke sneê roggebrood nuttigde. De walging tegen het goede, zoo dacht ik bij mijzelven, heeft bij het dier plaats gemaakt voor eene met tegenzin gepaarde waardering van hetzelve. Gevonden! gevonden! dit is de felle vorst in het verbeterde kattengemoed.
Mijn buurman de Apotheker heeft de gewoonte, over alles een goedkeurend of lakend oordeel uit te spreken, al heeft hij ook van de zaak geen de minste kennis. De woorden een brillant werk zijn hem in den mond bestorven. Door zijne tusschenkomst heb ik ervaren, dat nu wijlen Mejufvrouw van merken over het Nut der Tegenspoeden een lijvig kwartijn in verzen heeft laten drukken, 't welk, volgens zijn zeggen, een heerlijk, kostelijk werk zijn moet. Ik heb het dan ook willen koopen; maar mijne vrouw vond beter, voor dat geld een dozijn vaderliefjes voor onzen kleinen jongen aan te schaffen, en zoo hebben dan, na lang wikken en wegen, de vaderliefjes de werken van gezegde Jufvrouw verdrongen. Al mijne moeite, om uit mijn' buurman iets omtrent den inhoud van dat werk te lokken, is, helaas, vruchteloos gebleven. Zoo veel alleen ben ik te weten gekomen, dat het, zoo mijn zegsman zich niet heeft vergist, twaalf boeken bevat, in schoone alexandrijnen; dat de aanvang statig, en het slot treffend is. Intusschen ben ik door al dat vergeefsch vragen op het denkbeeld gekomen, om den titel als eene hoo-
{==180==} {>>pagina-aanduiding<<}
gere magtsvergelijking te beschouwen, en den inhoud van de twaalf boeken als meetbare wortels, of, zoo iemand dat soms onduidelijk vindt, als een' zeer sterken spiritus, die als 't ware met een' zuiveren waterplas van alexandrijnen is aangelengd. Kom, ik wil eens beproeven dien spiritus op mijne wijze aan te lengen.
Als schijngenot de eenige bron is onzer genietingen, en het oog der ziel door de dikke wolken der zinnelijkheid zoo digt is overtogen, dat het als in een' stikdonkeren nacht geplaatst is, dan is er een storm noodig, om die wolken te verstrooijen, en, tusschen de dikke nevelen door, een' lichtstraal der waarheid in het lang geblinddoekte zielsoog te doen vallen. Pijnlijk is die lichtstraal voor het slaapzieke zielzintuig; pijnigend, maar heilzaam, als de scherpe snede van het mes des kundigen wondheelers.
Gij hebt mij zeker al wel begrepen, waarde lezer, en zult wel met mij gelooven, dat de thermometer van extra koud op felle vorst gerezen is. Die het noodig heeft, kan intusschen mijn' aangelengden spiritus gerust innemen.


Vorst.

Eenmaal van mijne Pallas uitgegaan zijnde, kom ik daarop terug, in spijt van de les, dat men een onderwerp niet moet uitputten:

Le secret d'ennuyer est celui de tout dire. 


zegt voltaire, dien men de kennis van het geheim, om onderhoudend te zijn, even min zal ontzeggen, als men hem de lage kunst, om ten koste van waarheid en zedelijkheid geestig te zijn, moet toekennen.
Poes is dan nu door mijne tucht zoo ver gekomen, dat zij met een' betamelijken lust haar schamel brood oppluist. Het is echter nog maar eene waggelende schrede op haren weg tot zelfvolmaking. Een enkele snipper rookvleesch brengt haar vaak weder ten val, en, schoon zij zich moedig weder oprigt, schoon zij niet meer tegen het kostelijke voedsel fniest, ontbreekt haar echter nog die gemoedelijke tevredenheid, die spinnende zalving, die aan de regtmatige waardering van het goede onafscheidelijk verbonden is. Slaperig en onverschillig wentelt zij zich als een bal ineen, en verwaarloost hare poezelige pootjes, die de zacht po-
{==181==} {>>pagina-aanduiding<<}
lijstende roskam der scherpe tong niet meer doet glimmen. Men ziet het het dier aan, dat nog geen enkele vonk van den zacht stovenden gloed van den levenslust haar inwendig verwarmt. Ach! wat al leeds schuilt er niet in het ellendig overschot eener garnalen-pastei! Deze en deze alleen was voor het arme dier het lokaas tot het kwade, waaronder de pijnlijke angel van lust naar het verbodene en van walging tegen het goede verborgen lag. Het zal wel onnoodig zijn, hier eene episode te maken, en de scherpzinnige lezer heeft reeds ingezien, dat, nevens de toegevendheid mijner vrouw, de weinige omzigtigheid mijner dienstbode in het wegbergen van een overschot van den vorigen avond de treurige aanleiding gaf tot den diepbedorven' zielstoestand van onze Pallas. Gelukkig is zij er nu eenigermate van teruggekomen, en dit is al zeer veel.

't Is veel, uit 't slijk zich op te rapen, 
Waarin de booze lust ons vallen deed. 
't Verdoofd gevoel moog blijven slapen, 
Wel hem, die slechts een schrede voorwaarts treedt, 
Dien tegenspoed in 't ende doet ontwaken, 
En beven voor den Hydra, die zijn kaken 
Afgrijslijk opspert tot een' wissen beet! 
O, deins terug voor 't valsch gevlei der zinnen! 
Nog kunt gij d' adel van uw ziel herwinnen. 
't Was dwaas, zoo ge om de schelp de parel van u smeet. 




Matig.

Vergun mij nu, waarde lezer, van poes afscheid te nemen. De katten geven, blijkens het voorgaande, vrij wat aanleiding tot overpeinzing, maar de menschen toch nog al zoo veel.
Het geluk hier beneden is afhankelijk van de innerlijke waarde van datgeen, waarin men het zoekt; waaruit volgt, dat hem, die het in Bals (lees Baals), Cassino's, kalkoenen, faizanten, kapoenen, fijne wijnen, Corinthische dames of dergelijke zoekt, al een zeer ondergeschikte gelukstaat zal deelachtig worden. Intusschen heugt het mij nog duidelijk, hoe ik aan dat alles niet zoo geheel vreemd was; en, ten einde mijn' Psychischen Thermometer niet geheel te vergeten, moet ik er bijvoegen, dat mijne gemoedswarmte toen ongeveer met matig overeenkwam. Brrrrrrr! ik ril er van, als ik denk aan die waterkou.

{==182==} {>>pagina-aanduiding<<}

Ik kan juist niet zeggen, dat mijn leven mij verdroot, maar 't was toch het regte niet, dat voelde ik, dat besefte ik levendig, zoo dikwijls mijne verbeelding mij de helaas verflaauwde idealen mijner eerste jeugd, te midden van dien maalstroom van vermaken, als met een' tooverslag voor den geest riep. In den treurigen weedom van mijn geschokt gemoed uitte ik dan den jammerenden wensch: O, dat mijne daden altoos de trouwe spiegel waren geweest van de aanminnige beelden, die mij zoo liefelijk toelachten, toen ik nog in de ouderlijke woning aan den leiband ging van het vaderlijk gezag, toen de zorgende blik eener edele moeder de zachte maar krachtige teugel was mijner ontwakende driften! Zoo gij soms nog jong zijt, lieve lezer, o ik bid het u, spiegel u aan mijn voorbeeld! Iedere wankelende schrede doet den gloed der zelfvoldoening eenige graden in warmte zinken; ieder mispas omsluijert de toonbeelden van het schoone en goede, die in onzen geest wonen, met een floers, dat ons belet derzelver ware gedaante in al den luister eener vlekkelooze reinheid te aanschouwen.
Waterkou maakt gevoelige gestellen gemelijk. Verstrooijing is het kunstmatig vuur, dat die gemelijkheid verdrijft. Maar ach, hoe treurig is het, als men, t'huis gekomen, weder in de natte koude moet zitten!


Warm.

Wie beschrijft de onuitsprekelijke gewaarwordingen van het gemoed, als de uit het hart verbannene weldadige warmte der zelfvoldoening, en met deze de gloed der liefde voor het schoone en goede, in het verkleumde binnenste terugkeert, en daar de slapende betere gezindheden doet ontwaken, even als de milde lentewarmte na den langen winterslaap de verborgene krachten der schijndoode natuur? Een nieuw vuur bezielt het geheele aanzijn. De kiem van het goede, door dien zachten gloed gestoofd, wordt ontwikkeld, heft de teedere kruin opwaarts en schiet wortel, om eenmaal te rijpen en vruchten te dragen, die getuigen, dat het zaad viel in eenen akker, die alleen dáárom niets voortbragt, omdat het denzelven mangelde aan den alles bezielenden gloed der liefde. Het door den storm der driften heen en weder geslingerd en vaneengereten gemoed geleek een chaos van verwarring, gelijk aan dien, waarin onze aarde verkeerde, vóór dat het

{==183==} {>>pagina-aanduiding<<}
magtwoord der Hoogste Liefde de ongelijksoortige bestanddeelen zamensmolt tot een onnavolgbaar schoon, harmonisch geheel. Gelukkig, duizend- en duizendwerf gelukkig hij, die, in het besef zijner nietigheid op dit verheven voorbeeld starende, de vonk der liefde, die in zijn hart woont, als van onder de assche opwekt en aanblaast, om door dit heilig vuur in den chaos zijns gemoeds die heilzame overeenstemming daar te stellen, die zoo onontbeerlijk is, om aan het schoone doel van ons aanzijn, zelfveredeling en zelfvolmaking, te beantwoorden!
Vergeef mij, waarde lezer, dezen vloed van woorden! Zoo ze u gekunsteld schijnen, zijn zij slechte tolken van mijn gevoel.


Heete lucht.

Ik moet u hier regt ernstig verschooning vragen, gunstige lezer, voor de zonderlinge mengeling van ernst en luim, waarop ik u onthaal, of liever, waarop de geëerde Redactie gemeend heeft u te kunnen onthalen. Gij weet, ieder mensch heeft zijne zwakken, en dit is nu benevens vele andere het mijne. Maar verstijve mijne hand, zoo ik immer mijne luim botviere ten koste van 't geen heilig is!
Als Prodicus nog leefde, zou hij op eene welsprekende wijze het onderscheid tusschen warm en heet weten op te geven. Vóór ongeveer 2200 jaren is hij echter overleden, en, dit zoo zijnde, moet ik een ander hulpmiddel te baat nemen.
Bilderdijk zegt, in zijn' Vloek, van de jeugdige Margaretha:

Haar warme lonk bij gloende wangen 
Deed buiten dat 
De jonge heertjes om haar hangen, 
Waarheen ze ook trad. 


uit welke regels door substitutie het gezochte onderscheid al aanstonds blijkt.
Ik heb daar, dunkt mij, al vrij wel aangetoond, dat de beide woorden in beteekenis tegenover elkander staan. Daarop zou ik nu kunnen doordraven en zeggen: het tegenovergestelde van warm is heet; het tegenovergestelde van warm is koud; ergo: heet en koud is hetzelfde. Nog zou ik er kunnen bijvoegen: les extrêmes se touchent; maar, lieve lezer,

{==184==} {>>pagina-aanduiding<<}
't zou alles dienen, om eene dwaling goed te maken, en, even als sommige wijsgeeren, naar het eens gestelde alles te verdraaijen. Veel liever wil ik u zeggen, waar mij de schoen wringt.
Onder de rubriek extra koud heb ik gebragt den vrek, den eerzuchtige en den wellusteling, en ik meende die lieden daar al wonder wel op hunne plaats te hebben gezet. Maar zie, daar komt mij dat edel drietal aanstuiven en reclameert ook hier een plaatsje.
De Vrek. 't Is waar, ik kan den ongelukkige, die mij eene schamele bete broods afsmeekt, hardvochtig van mijnen drempel wijzen; ik kan onder het snikkend weeklagen eener hulpelooze weduwe de hooge rente innen, en koud, ijskoud blijft mijn hart, ontoegankelijk voor het mededoogen. Maar, Mijnheer de eerstbeginnende Schrijver, het is daarom niet koud in mijn binnenste. Achter die bleeke, hardvochtige, gevoellooze tronie schuilt een vernielend vuur, dat als eene heete koorts mijn binnenste verteert. Geld, geld en niets dan geld! zoo ijlt het in mijn gemoed; en als een tweede Tantalus breng ik de van gouddorst smachtende lippen aan den waterrand, die altoos schijnt terug te wijken en nimmer mijnen heeten dorst zal lesschen.
X. Ah zoo, Mijnheer de Vrek; neem hier plaats!
De Eerzuchtige. Mijn' laatsten vriend heb ik aan mijne eerzucht opgeofferd. Koel heb ik hem van mij gestooten. Hij stond mijne ontwerpen in den weg. Mijn huiselijk geluk heb ik aan mijne eerzucht ten offer gebragt. De omarmingen mijner gade, de liefkozingen mijner kinderen, wat baten zij mij tot den voortgang op de steile baan der eere? Maar daarom, Mijnheer de Schrijver, ontbreekt het mij niet aan inwendig vuur. O, kondt gij, door dat koele, gedwongene, deftige uiterlijk heen, een' blik in mijne ziel werpen, gij zoudt er een' gloed zien blaken, die al mijn levensgenot verteert, die mijne rust vernietigt, die alle zaden van het goede verschroeit en verstikt! Geloof mij, de brandende zandwoestijnen van Lybië zijn laauw bij den verzengenden gloed, die mijn binnenste verteert!
X. Ga zitten, ga zitten, Mijnheer!
De Wellusteling. Met koele bedachtzaamheid kan ik de onschuld mijne netten spannen, kan ik haar zien wankelen, zich weder opheffen, tot dat zij eindelijk op de gladde baan struikelt en nederstort. Beminnen, 't is waar, ik kan het

{==185==} {>>pagina-aanduiding<<}
niet; de warme gloed der liefde heeft nooit mijn hart verkwikt: maar meen daarom niet, Mijnheer de Schrijver, dat mijn gemoed ijskoud is.

Aan 't ijzren rad geklonken, 
Omspat met gloende vonken, 
Door onuitbluschbaar vuur 
Geroost en nooit verteerd, 
Hijgt Ixion naar 't uur, 
Dat 's wrekers zin zich keert. 
 
Hij zwijmt, om weêr te ontwaken 
Door 't eeuwig lavabraken 
Van 's afgronds gloende kolk; 
Daar om hem 't schimmenvolk, 
Met opgerezen haren 
En wijdgesperden mond, 
Het schrikbeeld aan blijft staren, 
Dat vreeselijk verkondt, 
Hoe boven 't stargewemel, 
In d' onafmeetbren hemel, 
Een magtig Regter woont, 
Een schriklijk Wreker troont. 
 
Maar sterker zengt de gloed, 
Die, in het snood gemoed 
Door schuldbesef ontstoken, 
Na lang verholen smoken, 
In 't end zijn vlammen schiet, 
En stroomen solfer giet 
Op 't schuldbewuste hart, 
Dat zwijmt en krimpt van smart. 
 
't Met bloed bedropen oog 
Rolt onder 's wenkbraauws boog 
Onrustig in het rond, 
Ziet gluipend naar den grond, 
Als zag het in den glans, 
Die uit den hoogen straalt, 
Een bliksemschicht, die daalt 
Op 't schuldbeladen hoofd, 
Dat, van zijn kleed beroofd, 

{==186==} {>>pagina-aanduiding<<}

Natuur en jeugd ten spijt, 
Vergrijsd is vóór den tijd. 
 
De diepgeploegde voor 
Op 't doodlijk bleek gelaat 
Tuigt, hoe 't inwendig kwaad 
Holt al mijne adren door. 
Der lippen aklig blaauw 
Tuigt, hoe de gierenklaauw 
Des kommers schriklijk woedt 
In 't nachtlijk zwart gemoed, 
Waarin de gulden stralen 
Der hope niet meer dalen. 
 
Het vreeslijk slangenbroed 
Der Eumeniden ....... 


X. Houd op, ik bid u houd op, Mijnheer! - Brrrrrrr! - Ga zitten, ga zitten!

(Foei, foei, welk gezelschap! haasten wij ons van hier.)


Bloedwarm.


Amoto quaeramus seria ludo. 
 
hor. 


Geestdrift is een woord van veelzijdige beteekenis; doch die beteekenis wordt bepaald, wanneer wij opklimmen tot het beginsel, dat die inwendige gemoedsdrift ontvonkte. Waar liefde dat beginsel is, daar vertoont zij zich in al haar onuitdoofbaar vuur, onbedwingbaren moed, onweêrstaanbare kracht. Zij weet van geen zwichten, overstijgt alle hinderpalen, brengt het ongeloofelijke tot stand, en zulks met de gemakkelijkheid van een' vloed van olijfolie, die, zonder geruisch, ongestoord over de moeijelijkheden heendrijft, en zachtkens, maar zeker, voorwaarts vloeit.
De eeuwige toonbeelden van het schoone, ware en goede, zij wonen in de borst van ieder, die ze er zoekt; maar onzuiver, besmet met de heffe van het aardsche. Die beelden van het aanklevende draf te zuiveren en te reinigen, zoodat zij zich in al den aanminnigen glans hunner vlekkelooze schoonheid aan ons zielsoog vertoonen, dit, dit is

{==187==} {>>pagina-aanduiding<<}
het moeijelijke, maar schoone middel, om in onze borst dien reinen en onschatbaren liefdegloed voor waarheid en deugd te wekken, die eene geestdrift ontvonkt, welke nimmer verflaauwt, en die onafhankelijk is van alle aardsche beletselen. De gelouterde geest kent geene kluisters. Hij drijft op adelaarswieken de eeuwigheid te gemoet.
X.



De Kastiliaansche vrouw.

(Uit de Mémoires der Hertogin d'abrantes.)

Gedurende den oorlog van napoleon in Spanje, werd een bataljon Franschen naar het dorp Arguano, aan gene zijde van Burgos, gezonden, hetwelk, door rotsen, woudstroomen en kreupelbosch omringd, in eene wildernis ligt. Men vond het van de bewoners verlaten, en op eene opene plaats of plein verbrande schoven, tot asch verteerde brooden, vernielde wijnkruiken, en eindelijk, in eene hut, eene jonge vrouw, met haar kind op den arm, nevens het ziekbed eener verlamde, sprakelooze grootmoeder. ‘Waarom bleeft gij alleen hier?’ vroeg de Officier. Fier en wrevelig, dat zij eenen Franschman moest te woord staan, antwoordde zij: ‘Om deze zieke op te passen, daar zij de onzen niet kon volgen.’ - ‘Maar waarom verlieten dezen het dorp?’ - ‘Omdat zij zeker waren, door u mishandeld of vermoord te worden.’ - ‘En waarom verbrandde en vernielde men gindsche levensmiddelen?’ - ‘Om aan uwe handen te onttrekken, hetgeen zij niet konden medevoeren.’ - Hier werd het gesprek afgebroken door het gejuich der soldaten. Zij bragten vleesch, brood en volle, in den kelder gevondene, kruiken wijns aan, den toegang tot welken het stroobed der kranke, door hen ruwelijk weggescheurd, verborg. ‘Is uw man ook bij de gevlugten?’ voer de Officier voort. ‘Die is hier boven!’ hernam de weduw, hemelwaarts ziende: ‘hij sneuvelde voor de regtvaardige zaak - voor zijnen God en zijnen Koning.’ - ‘Hebt gij nog broeders?’ - ‘Neen: alleen mijne oude grootmoeder en mijn arm kind!’ Zij drukte het bleekgele, uitgeteerde kind, welks zwarte, glinsterende oogen de moeder aanstaarden, aan hare borst. ‘Ik hoop,’ sprak de Officier, door de hongerige en dorstige

{==188==} {>>pagina-aanduiding<<}
manschap tot verdeeling van den buit gedrongen; ‘ik hoop, dat deze levensmiddelen niet vergiftigd zijn?’ - ‘Zeker niet!’ antwoordde zij met bitterheid, ‘dewijl zij niet voor u bestemd waren.’ - ‘Zoo drink ons toe!’ sprak deze, haar eene volle kruik aanbiedende. Zij dronk haastig, en de soldaten juichten. ‘Maar nu ook uw kind! Het is zoo bleek - de wijn zal het versterken.’ Thans beefde de hand der moeder, terwijl zij het glas aan des kinds lippen bragt. Het kind dronk, terwijl de manschap de kruiken ledigde en gulzig het vleesch en brood naar binnen sloeg. Kort daarop werd het kind, onder stuiptrekkingen en geschreeuw, bont en blaauw. Te vergeefs poogde de moeder eene gelijke, haar overweldigende smart te verbergen. De Officier riep, vol ontzetting, uit: ‘Ellendig wijf, gij hebt ons vergiftigd!’ - ‘Dat heb ik!’ zeide zij, met een' verschrikkelijken lach, terwijl zij nevens haar kind nederzeeg: ‘Ik wist, dat u zelfs geen sterfbed heilig is; dat gij daaronder wel zoudt zoeken naar hetgeen voor uwe plonderzucht verborgen was, en daarom vergiftigde ik dezen wijn.’ Van ontelbare sabelhouwen als doorboord, werd het lijk der heldhaftige ongelukkige in den nabijzijnden woudstroom geworpen, en tweeëntwintig Franschen kwamen, als slagtoffers der vertwijfelde wanhoop, om het leven.





Anecdote van den dichter der nachtgedachten, Young.

Young bevond zich eens in zijnen tuin met twee jonge, lieve Dames, die hem bezochten. Een bediende kwam hem zeggen, dat iemand hem wilde spreken. ‘Verzoek hem,’ sprak young, ‘eens weêrom te komen;’ en, zich tot de Dames wendende, voegde hij er, zeer verpligtend, nevens: ‘Ik kan mij onmogelijk aan een zoo aangenaam gezelschap onttrekken.’ De Dames baden hem, zich door haar niet te laten verhinderen; en, toen eene van haar van den bediende vernam, dat de bezoeker een man van rang en tevens een beschermer des Dichters was, drongen beide haar verzoek des te sterker aan. Young, echter, volhardde in zijne weigering; waarop zij hem onder den arm namen, en hem uit den tuin leidden. Met geweld wilde hij zich niet losrukken; hij gaf dus toe; maar, terwijl hij zich liet

{==189==} {>>pagina-aanduiding<<}
wegvoeren, legde hij de hand op het hart, en sprak, met de hem eigene zachte stem en aller harten innemende uitdrukking, het navolgende extempore uit:

Een andere Adam, dien een Engel met het zwaard 
Verdreef van 't Paradijs, hem en zijn Gâ zoo waard, 
Moet ik, als hij, mijn' tuin ontvlugten; 
Maar harder noodlot doet mij zuchten: 
Hem bleef zijne Eva bij, in 't bitterst ongeluk; 
Ik laat der scheppings meesterstuk, 
Bij 't even smartelijk verdrijven, 
In dit mijn Paradijs verblijven. 
 
IJ. 







't Is geen goud, alwat er blinkt.


Vrienden! - die zich in dit leven 
Mogt vergapen aan den schijn, 
Zal, hij roem' vrij op zijn wijsheid, 
Elken dag bedrogen zijn. 
Denken wij steeds aan het spreekwoord: 
't Is geen goud, alwat er blinkt. 
Ja, wij mogen 't vrij gelooven: 
't Is geen geld, alwat er klinkt. 
 
Ziet gij soms een' trotschen vlegel 
In een kostb're koets gehuld, 
En omstuwd van lijfbedienden, 
Breed omboord en rijk verguld; 
O, vertrouwt niet op dien rijkdom! 
Mooglijk is 't niet meer dan schijn, 
En welligt zal van die grappen 
't Eind bankroet, ja tuchthuis zijn. 
 
Ziet gij soms een fijne kwezel 
Met een uitgerekt gelaat, 
Waar, zoo als zij 't voor doet komen, 
Vroomheid op te lezen staat; 
Wel, bespiedt dan eens haar daden, 
Ziet hoe dat vernis verdwijnt, 
En hoe zij van de aardsche vreugde 
Niet zoo vies is als zij schijnt. 

{==190==} {>>pagina-aanduiding<<}

Vaak hoort gij een' windbuil zwetsen 
Van zijn moedige oorlogsdaân, 
Hoe hij dikwijls zeven hoofden 
Van zes rompen af kon slaan; 
Hoort gij nader van zijn daden, 
't Blijkt dan, dat die kloeke held 
Arme boeren uit liep plund'ren, 
Uren ver van 't oorlogsveld. 
 
Als gij een' pedant hoort pogchen 
Op zijn kennis en verstand, 
Die, met trotsche zelfvoldoening, 
Over and'ren vierschaar spant; 
Weg zinkt vaak al die geleerdheid, 
En zijn domheid komt aan 't licht, 
Straks wanneer een man van kennis 
Tot dien gek zijn rede rigt. 
 
Ziet gij daar dat stemmig zusje, 
Zedig kijkend voor zich heen, 
Dat de jongmans schijnt te zeggen: 
Weg! ik heb een hart van steen! 
Maar, mogt gij haar nader kennen, 
Wist gij, wat soms stil geschiedt, 
O, gij hieldt haar voor zoo koeltjes, 
Mooglijk voor zoo zedig niet! 
 
Ach! hoe vaak, dien wij benijden, 
Zucht in stilte in 't wreedst verdriet, 
En hoe menig grappenmaker 
Is te huis zoo grappig niet! 
Konden wij in 't harte lezen 
Van zoo menig man of vrouw, 
O, wat stond daar ligt geschreven, 
Dat ons hoogst verbazen zou! 
 
Ziet - maar, vrienden, waar zou 'k enden! 
Wis, ging ik zoo pratend voort, 
'k Hield dan over deze stoffe 
Wel een' ganschen dag het woord. 
't Is een waarheid, wat men zegge: 
Die slechts oordeelt naar den schijn, 
Zal, hij roem' vrij op zijn wijsheid, 
Elken dag bedrogen zijn. 
 
p. mabé, 
{== afbeelding 	==} {>>afbeelding<<}
    
 








{==191==} {>>pagina-aanduiding<<}

Bonton.


Hoe zoo verstoord, mijn vriend? Hoe kunt ge u toch beklagen, 
En zoo vol hekellust mij naar de reden vragen, 
Waarom ik in mijn' brief u met: Weledel Heer! 
Voor uwen burgerstand te deftig, tituleer? 
De zaak weegt me op het hart, uit liefde voor den vrede; 
En, alles wél bedacht, men leeft in de eeuw der rede, 
En eischt dus ook met regt, dat elk de reden weet', 
Waarom hij stroop bij 't pond en niet bij de elle meet. - 
Om dan mijn titelzucht u grondig te verklaren, 
Dient hier in 't kort vermeld, hoe 'k onlangs ben gevaren. 
 
Ik leef als filozoof, en zit met veel gemak, 
De slaapmuts op het oor, in 't oude kamerjak, 
Bij krant en Mocha-sap, mijn lange pijp te rooken; 
Ik spot met hoofschen stijl, Bonton en Modespoken. 
Zoo zat ik op een' tijd bij 't krantenieuws, en las, 
Dat Grey met Talleyrand op reis naar Longwood was, 
En dat men held Sylvaan, dat stout, oproerig ventje, 
Naar school gezonden had met koekjes en een prentje; 
Al verder overvloed van sprookjes uit de maan, 
Zoo als er menigwerf in nieuwspapieren staan. 
Met stichting las ik mede annonces van Modisten, 
Die van Parijs alhier, in koffers en in kisten, 
De vreugd en zaligheid van heel het schoon geslacht, 
Tot een' civielen prijs, pas hadden aangebragt, 
Als ook een baal of twee met vestjes, dasjes, linten, 
Tot vorming van den smaak, voor Amstels hiacinten; 
Voorts menig fraai berigt tot lof van kunst en vlijt, 
Tot nut, tot zielsbederf, tot roem van onzen tijd; 
En eind'lijk hersenvrucht van kloeke letterhelden, 
Waarvan men in de krant de titels ziet vermelden, 
Als: Kerkgeschiedenis. Reis door een zandwoestijn. 
De Fransche politiek. Iets over kunstazijn. 
Het Britsche volk beschouwd. Geschiedenis der dieren. 
De waarde van den mensch. Verdichtsels en satiren. 
Der Belgen muiterij. Verheerlijkt Nederland. 
Het nieuwe licht der eeuw. Beschrijving van een' brand. 
Het Gallo-Britsch verbond. List tegen list. Comédie. 
Des Christens ned'righeid. De leêge beurs. Tragédie. 

{==192==} {>>pagina-aanduiding<<}

Zoo las ik, als weldra, in zachten slaap gesust, 
Het hoofd voorover knikt en op het nieuwsblad rust. 
En, onder ons, die slaap is juist van pas gekomen, 
Alzoo mijn toeleg was, een droomgezigt te droomen.... 
‘Een droomgezigt!’ roept ge uit met halfgesmoorden lach. 
O ja! met uw verlof, een dichter droomt bij dag 
Zoo wel, als bij den nacht; nu eens de zotste grillen, 
Dan weêr als boetprofeet, om 't menschdom te bedillen. 
Genoeg, ik las al voort, tot dat het mij verdroot, 
En eensklaps diepe slaap mijn linker ooglid sloot. 
- ‘Het regter dan, mijn vriend?’ - Wel, dat moest open blijven, 
Om voor het nageslacht mijn droombeeld op te schrijven; 
Ook is 't eene oude les, tot veler nut en heil: 
Al schijnt ge in diepen slaap, houd steeds een oog in 't zeil; 
Of klinkt die gulden raad te slinksch voor uw consciëntie, 
Denk dan aan droomerij, denk aan de Conferentie. 
 
Ik droomde dan, en zie! daar snort, met groot gedruisch 
En in een wolk van stof, een reiskoets voor mijn huis. 
Ik in mijn kamerjak! - 't bezoek was niet te ontloopen - 
Gezwind mijn zondagsjas! - te laat! - de deur vliegt open; 
Daar staat eene Amazoon, bevallig, élégant, 
In zwierig reisgewaad, naar d' allernieuwsten trant, 
Met vederhoed en shawl van schitterende kleuren; 
Haar nad'ring vult de lucht met duizend vreemde geuren. 
Al buigend bied ik haar mijn grootvaârs leuningstoel: 
‘Neem plaats, Mevrouw.... Jufvrouw....’ Men lacht, en dankt mij koel. 
‘Ik vind me op 't hoogst vereerd; vergun mij slechts te vragen, 
Met wie....’ Ik stond versuft, en dorst geen woord meer wagen. 
Daarop, naar de oude sleur: ‘Het weêr blijft nog al droog. - 
De Cholera wint veld. - De fondsen staan thans hoog.’ 
Toen van Chassé, van Speyk, van helden en heldinnen, 
Van Jan, van Piet en Klaas, al wat ik kon verzinnen. 
Liep reeds mijn hoofd op hol, ik werd eerst regt confus, 
Toen 'k aan mijn slaapmuts dacht; ik maakte mijn excus, 
En smeet haar in een' hoek; daarop weêr aan 't oreren, 
Terwijl zij bezig was haar lokken te rangeren. 
Zoo duurde dat een wijl, en 'k lag mijn pijpje neêr; 
Daar barst zij eensklaps los: ‘Ah! pour le coup, Mijnheer! 
Hadt gij nog één minuut daar met uw pijp gezeten, 
Het rookgerij waar' straks u naar den kop gesmeten! 

{==193==} {>>pagina-aanduiding<<}

Gij vraagt, wie 'k ben, Mijnheer! ik word genaamd bonton; 
Mijn woonplaats is Parijs - je pars pour le Japon, 
En reis de wereld door, om menschen te bekeeren, 
En hun Parijschen toon en hoflijkheid te leeren; 
Maar 't loont de moeite wel bij zulk een' Donquichot, 
Un triste goguenard, een' ruwen Hottentot, 
Du grand bel air, du goût, des grâces te gewagen, 
Et du talent divin om Dames te behagen!.... 
U leeren, hoe men leeft - vraiment een schoone taak! 
Gij, die in de agréments van hedendaagschen smaak 
En in den goeden toon van 't fijnbeschaafde leven 
Voor 't minst eene eeuw of drie ten acht're zijt gebleven... 
Wat zeg ik! Uw figuur, uw apocryph gelaat, 
Uw houding en manier, het zij ge gaat of staat, 
Uw boersche deftigheid, als gij daar zit te preken, 
Uw plompe tours d'esprit, bonmots en zotte streken.... 
't Is alles ruim zoo oud als 't Oude Testament; 
Ik wed, uw voorgeslacht, dat zeker niemand kent, 
Heeft reeds in 't Paradijs verboden gras gegeten,’ 
- Zij stampvoet op den grond - ‘en 'k mogt wel graag eens weten, 
Wat titel Adam gaf aan zulk een vreemd gedrogt, 
Toen hij voor ieder beest gepaste namen zocht!’ 
 
Hier zwijgt haar rappe tong, om, van 't onzinnig razen 
Vermoeid en ademloos, een weinig uit te blazen; 
Haar boezem hijgt, en 't hoofd zinkt in de ontsloten hand, 
Terwijl haar aangezigt van felle gramschap brandt, 
En bitt're wraakzucht vlamt in hare tijgerblikken; 
Het opgekropt gevoel doet haar bijkans verstikken: 
Zoo ziet men menigmaal van een' getergd' kalkoen 
Op eenmaal kop en lel vuurrood met blaauw en groen, 
De ruige borst zwelt op, hij schudt zijn' staart en pennen, 
En geeft met heeschen galm zijn woede luid te kennen. 
 
Maar zie, wat grijpt haar aan? zij rigt zich fier omhoog, 
Van geestverrukking gloeit het pas omneveld oog; 
Een denkbeeld, nieuw en grootsch, schijnt voor haar' geest te zweven, 
En aan het vrouw'lijk schoon verhoogden glans te geven. 
‘Parijs!’ roept ze uit, ‘Parijs! O zetel van den smaak, 
Van gratie, fijnen toon, van wellust en vermaak! 
Wie zou, o Godenstad! bij Proteus Modezonen, 
Wie zou in uwen schoot niet eind'loos liever wonen, 

{==194==} {>>pagina-aanduiding<<}

Dan hier, rampzalig lot! aan moederpoel en plas, 
In 't holle kikkerland, bij Bato's vlegelras? 
Neen! 't is Parijs alleen, waar hooge en lage standen 
Op 't altaar van den smaak den zoetsten wierook branden, 
Waar Mode kransen vlecht, aan 't menschdom waarde geeft, 
En elk naar hare gunst, meer dan van Pallas, streeft, 
Gewoon naar hare wet zijn daden en geweten, 
Gevoelens, eer en pligt bedachtzaam af te meten. 
Haar tooverstaf herschept en burger en soldaat 
In een geleedde pop, een kunstig automaat, 
En leert haar' lieveling, zich vlijtig exerceren, 
Hoe hij den halsdoek knoopt, den bakkebaard laat scheren, 
Met gratie bidt en vloekt, hoont, lastert, lacht en snapt, 
Met gratie naar de mis en - naar den schandpaal stapt! 
Gelukkig dan het land, waar dus beschaafde zeden, 
In 't onderling verkeer, de zachtste boeijen smeden; 
Waar ieder man van toon den vriend, die hem ontmoet, 
Met complimenten-geur en lief gevlei begroet; 
Vervreemd van boozen nijd, innemend, zacht, aimabel, 
Talent en deugden eert als 't vosjen in de fabel; 
Altijd en overal: charmé de vous revoir; 
Bedroeft u 't minste leed, terstond: au désespoir; 
En vraagt ge een vriendschapsdienst: ah! trop heureux de plaire 
A son meilleur ami, qu'il aime comme un frère! 
Driewerf gelukkig oord, waar vriendschap vriendschap wekt, 
Een schelm den moorddolk zwaait met achting en respect, 
En naar uw goudbeurs tast met ed'le gentillesse, 
En met: pardon, Monsieur! ayez la politesse.....!’ 
 
Zoo vloeide wijze leer uit haren gulden mond; 
Schoon 'k juist niet ieder woord in d' echten zin verstond: 
Bij voorbeeld, als zij sprak van air de suffisance, 
Van ton avantageux, van noble impertinence, 
Waardoor men zijn fortuin bij 't schoon geslacht pousseert 
En over zwakke deugd en onschuld triomfeert, 
Dat ik zoo min begreep als honderd and're dingen, 
Te duister en te diep voor oude nieuwelingen; 
Voorts, hoe een man van toon principes afficheert, 
En polîment zijn' God en Heiligen fêteert, 
Om elders, in den kring van hoogverlichte zotten, 
Met deugd en zedewet als Bel-esprit te spotten; 

{==195==} {>>pagina-aanduiding<<}

Hoe fatjes in 't gebied van kunst en wetenschap, 
Als connaisseurs, verwaand, met veel techniek gesnap, 
De hoogste toonen slaan, stout, onbeschaamd beslissen, 
En met een' kwinkslag reê, wanneer zij zich vergissen. 
 
Dan, ach! terwijl ze aldus Parijsche zeden roemt, 
Bataafsche eenvoudigheid en mijn manieren doemt, 
Ziedaar, o bitter kruis! vernieuwde stof tot kijven! 
Het was, om kort te gaan, de kunst van titels schrijven, 
Daar ze op mijn' lessenaar een' brief gevouwen vond, 
Waarop, naar burgerstijl: Mijnheer! geschreven stond. 
Gelijk een holle vloed, uit de overstroomde streken, 
Na d' uitgeraasden storm, bereids teruggeweken, 
Als zich de wind verheft, straks schuimend wederkeert, 
En dam en sluis vernielt, en 't gansche land verheert: 
Zoo bruist haar woordenstroom: ‘Gij, onbeschofte vlegel! 
Gij kent welvoeg'lijkheid noch algemeenen regel, 
Berookt mijn tulle-muts, leeft als een Schotsche beer, 
En noemt een' man van geld en van fatsoen: Mijnheer! 
Parbleu! zoo heeten koks, barbiers en handwerksbazen, 
Geen deftig négociant, die, achter spiegelglazen, 
Een prachtig huis bewoont, die als een Nabob leeft, 
Zijn vrienden goed onthaalt, diners en fêtes geeft: 
Die heet: Weledel Heer!’ - ‘Hem,’ sprak ik, ‘edel noemen, 
Hem, die zoo min, als ik, op adeldom kan roemen!’ - 
‘Zwijg!’ gaat zij driftig voort: ‘waartoe hier lang getwist? 
Zijn adeldom, nigaud! steekt in zijne ijz'ren kist; 
Het wapenveld is goud, versierd met lands-couponnen, 
En ed'ler dan de helm van Graven of Baronnen. 
Maar gij, mon philosophe! zeg, als ge 't beter weet, 
Waarom dan Jan van Rijm betiteld wordt: Poëet? 
Waarom een Kerkprelaat: un vieux célibataire? 
Die kip noch kuikens heeft, waarom toch hij: Saint Père? 
En Don Miguel, die snaak zoo vol van trouw'loosheid, 
Die eeden kent noch eer: Getrouwste Majesteit? 
Een Oostersch Vorst, waarom: Grootmagtig Heer der Aarde? 
En, juste Ciel! - die dwaas, die botmuil: Weleerwaarde? 
Toon gij den grond eens aan dier titels in 't verband, 
En 'k noem u, tot congé, mijn' meester in verstand.’ 
 
Zij zwijgt, grijpt hoed en shawl, bestijgt haar' gulden wagen, 
En 'k hoor het schichtig span nog langs den straatweg jagen, 

{==196==} {>>pagina-aanduiding<<}

Als juist een knollenvracht, met rammelend gekraak, 
Voorbij mijn woning dreunt, en ik verschrikt ontwaak. 
Toen sprong ik vrolijk op, en riep verrukt van zinnen: 
‘Ja! 'k wil den schoonen loop als Bel-esprit beginnen! 
Weg met antieke deugd en 't oude kamerjak! 
Met vaderlandschen trant - met pijpen en tabak! 
Ik voel een' hooger' lust door borst en ad'ren zweven, 
Om, als een man van smaak, voortaan met glans te leven! 
Ik word een Élégant - ik spot met deugd en eer - 
Ik knoop mijn' doek en shawl, en schrijf: Weledel Heer!’ 


Kampen, 10 Jan. 1834.


gysbt. ruys.


Aan den slaap.


Klapwiek met uw donzen vlerken, 
Zoete Slaap, om 't matte hoofd! 
Zacht verkwikke uw rust, na 't werken, 
't Brein, door d' arbeid afgesloofd! 
 
Wuif den gloed van mijne wangen; 
Giet uw' milden balsem neêr; 
Geef 't gemoed, door 't zorgenprangen 
Afgemat, zijn kalmte weêr! 
 
Maal mij liefelijke beelden 
Uit mijne onschuld, uit mijn jeugd, 
Die eens wakend mij omspeelden 
In mijn blijde kindervreugd! 
 
Weer elk schrikbeeld van mijn sponde, 
Dat mijn zoete rust belaagt; 
Zorg, dat het geene oude wonde, 
Pas genezen, openknaagt! 
 
Zoete Slaap, kom mij omzweven; 
Blijf mij bij den ganschen nacht; 
Schenk me een ziel vol vuur en leven, 
Als de blijde morgen lacht! 




Bij het graf van een' ledigganger.


Gij vraagt, wie hier begraven ligt; 
Maar vruchtloos wacht ge des berigt: 
Want, schoon vóór jaar en dag gekist, 
Heeft niemand nog den man gemist. 








{==197==} {>>pagina-aanduiding<<}

Mengelwerk.

Verhandeling, over eene natuurkundige beschouwing van den zedelijken mensch.


(Tweede deel: Werktuigkunde (*).)


Door S. Stratingh, Ez.

Wij kunnen ons bijna geene beschaafde maatschappij voorstellen, in welke de werktuigkunde onbekend is, of op welke zij niet haren weldadigen invloed uitoefent. De mensch vond al ras, dat zijne krachten niet altijd toereikende waren, om de harde aarde te bewerken, den door jaren verharden boom te vellen, de rotsen en steenen te klieven en lasten te vervoeren; maar de spade en ploeg waren hem tot het eerste reeds weldadige hulpmiddelen, en de bijl en zaag stonden hem tot het tweede ten dienste; terwijl de beitel en het houweel en de op ligt wentelende raderen voortgestuwde wagens hem tot het bereiken van de laatste oogmerken leidden. Daar nu ook zijn eigen ligchaam reeds spoedig was afgemat, en zijne krachten voor de vervulling van zijne toenemende behoeften bezweken, werden de werktuigen menigvuldiger en zamengestelder, en kunstkrachten te hulp geroepen, om den mensch te verpoozen en in zijnen arbeid te verligten. Dieren werden getemd en afgerigt, en hunne reuzenkrachten geschikt gemaakt, om den mensch dienstbaar te zijn; terwijl ook doode krachten, als van het stroomend water, of van den in alle rigtingen zich voortstuwenden wind,

{==198==} {>>pagina-aanduiding<<}
als de eerste beweegoorzaken van verderen arbeid werden aangewend.
Door middel van werktuigen tracht men dan de bewerking der stoffen of verplaatsing der deelen te bevorderen; terwijl de kracht, die deze werktuigen in beweging brengt, van buiten moet worden aangebragt, en onmiddellijk door den mensch of door zijn bestuur moet worden ten uitvoer gebragt. Onder al deze werktuigen nu bekleedt voorzeker de hefboom, als de eenvoudigste en natuurlijkste en de grondslag van alle andere, de eerste plaats, die, ofschoon eenvoudig en kunsteloos, desniettemin de verbazendste krachten ontwikkelt en de grootste lasten verplaatst. Het is voorzeker van alle werktuigen door de vroegste aardbewoners het eerst gebruikt geworden, om daarmede hunne lasten te bewegen, hunne ruwe klompen en stoffen te verplaatsen en hunne krachten te verdubbelen, daar bij alle onbeschaafde volken de hefboom de eerste noodhulp is, waarvan men zich tot magtsontwikkeling bedient, dezelve in iederen boomtak en boomstam voorhanden is, en nergens behoeft gemist te worden. Zulk eenen hefboom beschrijft de natuurkundige als eenen onbuigzamen stoffelijken balk, waaraan tusschen de uiteinden van last- en magtpunt een rustpunt voorhanden is; terwijl, hoe korter dat rustpunt bij het lastpunt geplaatst is, hoe meer kracht men met het magtpunt kan ontwikkelen, ofschoon naar die mate de snelheid van den bewogenen last zal afnemen.
Men vraagt dan nu teregt, of er in de zedelijke en maatschappelijke wereld ook zoodanige eenvoudige, kunstelooze hefboomen gevonden worden, waarmede men met weinig krachtsaanwending veel magt kan ontwikkelen? Ik durf veilig in dezen toestemmend antwoorden, daar de geheele zedelijke en maatschappelijke inrigting van het menschdom veelal door zulke eenvoudige zedelijke hefboomen bestuurd en geregeld wordt. - Ziet men den mensch tot eenige kennis des onderscheids gekomen, dan worden reeds de eerste hefboomen van opvoeding en onderwijs bij hem aangebragt; en wel om hem, met be-
{==199==} {>>pagina-aanduiding<<}
sparing van alle mogelijke kracht, snel uit zijn kindsch standpunt tot hoogere en meer mannelijke betrekkingen op te voeren. Op de eerste scholen van kinderlijk onderwijs moesten oudtijds de hefboomen van straf en bedreiging het kinderlijk verstand ontwikkelen en te voorschijn brengen; terwijl nu later de hefboomen van belooning en aanmoediging het kinderlijk begrip vormen en opwinden, en voor den last van letter-, schrijf-, reken- en andere kunsten geschikt maken. Heeft men in den vroegen leeftijd de loopbaan der eerste kennis ten einde gebragt, alsdan beginnen zwaardere hefboomen het verstand en oordeel op te voeren, en, tot geleerdere standen zullende worden opgeleid, moeten eene menigte van doode en levende talen het verstand worden ingeperst; daar men vroeger, zonder verpoozing of afwisseling met andere schoone kunsten en uitspanningen, dezen arbeid meer eentoonig volbragt, en thans met meerdere toegeeflijkheid en vermenging van andere zaken deze lettermassa's aanbrengt. En zoo uitgerust, om met dezen geheelen schat van voorbereidende kennis nog meerdere en rijpere vruchten te kunnen voortbrengen, wordt bij het hooger onderwijs gelegenheid gegeven, om zichzelven door de hefboomen van eigen' wil en geestkracht op te voeren tot dat belangrijk standpunt, hetwelk men zich als het meest dienstig of wenschelijk in de maatschappij of zamenleving heeft
voorgesteld.
Doch niet alleen ten aanzien der opvoeding, maar ook in vele andere opzigten komen in het dagelijksche leven zeer vele hefboomen voor, die, in verschillende vormen en lengten en uit verschillende stoffen vervaardigd, tot zeer verschillende oogmerken dienen moeten. Beginnen wij in dezen, zonder bepaalde orde, met den hefboom van beloften en uitzigten. Hoe krachtig werkt dezelve niet op den veelal niet geheel belangeloozen of oneerzuchtigen mensch! Hoe weet men daardoor menschen te winnen en aan zich te verbinden! Hoe worden deze hefboomen dagelijks aangewend, om daarmede tot zijn doel te geraken, en om daardoor of eenen wankelen

{==200==} {>>pagina-aanduiding<<}
troon te stutten, of een verzwakt altaar op te rigten! Begoochelingen van dien aard zijn de algemeen bekende krachten, waarmede de mensch dikwijls wordt overgehaald tot omhelzing van zaken en meeningen, die hij dikwijls zelf niet kent of niet doorgrondt, en in de hoop van derzelver vervulling kiest hij heden de zaak van zijnen vriend en morgen die van zijnen vijand.
Ja! kunnen wij hier ook niet de roemzucht vermelden, die, als een bestendige prikkel, de menschen tot onophoudelijke werkzaamheid en tot het ondernemen en volbrengen der moeijelijkste zaken en verrigtingen aanvuurt en aanspoort? Kan immers de mensch zijnen naam niet alleen verbreiden tot den beknopten omvang van zijn vaderland, of tot het kortstondig bestaan van zijn eigen aanzijn, maar zich zelfs vleijen, dat dezelve, door zijne daden en verdiensten, rolle van de lippen der verst verwijderde volken, en dat zijne grootheid en kunde haren glans weêrkaatsen over geheel de beschaafde wereld, ja tot de late nakomelingschap; dan is dit denkbeeld heerlijk in de voorstelling, verleidelijk tot de uitvoering en krachtvol in de volharding. De gezondheid, de welvaart, alle uitzigten op gemak en voorspoed van het leven worden tot dien prijs wel eens gegeven. De geleerdste, ofschoon eenen slaafschen en uitputtenden arbeid en inspanning vereischende schriften zien wij daardoor wel eens aan het licht gebragt, de heerlijkste kunstgewrochten van vernuft en kunst daardoor te voorschijn geroepen, de zwaarste proeven op geduld en moed, zelfs bij het dreigen van alle gevaren, volbragt.
Weelde, schoone kunsten en vernuft worden, helaas! ook wel eens als zoo vele hefboomen misbruikt, om daarmede de gemoederen op te winden, hunne zinnelijkheid te verhoogen en hunne rust en welvaart in gevaar te brengen. O! hoe aanlokkelijk zijn niet onder anderen, om uit vele een enkel voorbeeld te kiezen, die uitspattingen en gedrogtelijke voortbrengsels van natuur en kunst, van het tooneel onzer ijdele naburen ook reeds onmerkbaar tot ons overgebragt en bewonderd! Men-
{==201==} {>>pagina-aanduiding<<}
schen in duivelengedaante, omringd van booze en helsche geesten en met helschen gloed omgeven, moeten in den diepen afgrond, in den poel des verderfs, met ijzingwekkende gebaren, duivelsche daden verrigten, en de begoocheling der vroegere vooroordeelen terugroepen. Onder het keurigst en roerendst gezang, onder voorstelling van licht en duisternis, van hemelglansen en helgeflikker, wordt alles voorgesteld, wat slechts de zinnen kan streelen, het gevoel schokken, het verstand verbijsteren en de verbeelding ontvlammen. Ja! bij de wegslependste en wildste muzijk, bij de voorstellingen der dartelste dansen van heilige en onheilige maagden, zwelgt men het vergif van overspannene zenuwstemming, van onverschilligheid voor het gewone dagelijksche leven en de zaden van ongeloof en twijfel in!
Aangenamer is de voorstelling, hoe de Godsdienst een der vermogendste hefboomen is, die volken en Vorsten onderschraagt en steunt en tot het ware standpunt van regt en geregtigheid opvoert; hoe deze ons niet alleen aan deze zijde van het graf, maar nog verder onderschraagt en veilig tot het rustpunt der eeuwigheid overvoert. Doch het is te beklagen, dat, gelijk al het goede tot kwade oogmerken kan worden dienstbaar gemaakt, ook wel eens het heiligste aller dingen, de Godsdienst zelve, als een der werkzaamste hefboomen misbruikt wordt, om, met voorbijgang van de rede en het gezond verstand en van de vervulling van andere zedelijke en maatschappelijke pligten, den godsdienstijver te overdrijven en in buitensporige en waanzinnige dweepzucht te hervormen; ja! wat niet minder te betreuren is, dat zij ook dikwijls als een werktuig wordt aangewend, om daarmede andere dan godsdienstige oogmerken te bereiken. De ondervinding dezer eeuw heeft ons, bij de ontzettende overdrijvingen der menschelijke begrippen en begeerten, maar al te dikwijls dit lakenswaardig gebruik van dezelve doen opmerken.
Wij zullen hier ook moeten spreken over eenen hefboom, die bij alle op beschaving roemende volken de

{==202==} {>>pagina-aanduiding<<}
grootste krachten ontwikkelt, als een afgod blindelings vereerd wordt, en aan welken alle, zonder onderscheid, in meerdere of mindere mate, hunne gewillige offers bieden. Deze afgod, of liever Godesse, is in een geheimzinnig kleed gewikkeld, regeert als een onzigtbaar wezen, doch met de grootste oppermagt, en wel in alle landen, bij alle volken, in alle standen en in alle kringen, en oefent, in alle verrigtingen van het dagelijksche en maatschappelijke leven, haren invloed met het meeste gezag. Ja! ofschoon men het algemeen volkomen eens is, dat men zijnen eigen' wil en begrippen dikwijls alleen ten genoegen van dit wuft, wispelturig en somtijds onzinnig gezag opoffert, zoo heeft nogtans niemand zoo veel sterkte van geest, of oordeelt het raadzaam, om zich tegen haar met kracht te verzetten en hare voorschriften geheel te verwaarloozen. - Het zal niet noodig zijn, den naam van dit raadselachtig wezen te noemen, dat bestaat, ofschoon het niet schijnt te bestaan. Het zijn de gewoonten en overeenkomsten der menschen omtrent de wederkeerige pligten van bescheidenheid en onderlinge beleefdheid, en hoe men vooral in het uiterlijke, door kleeding en manieren, elkander zal trachten aangenaam en behagelijk te zijn; welke goede zucht van overeenkomst, eindelijk in het overdrevene ontaardende, zich den naam van Mode heeft aangematigd. Men heeft, als met algemeen goedvinden, haren eersten tempel in Frankrijks hoofdstad geplaatst, en het is uit dat middelpunt van hooge gemanierdheid, dat hare bevelen door geheel Europa en zelfs tot aan de boorden en zoomen der overige werelddeelen zich uitbreiden en voortplanten; en ofschoon men niet meer aan dit van ons vervreemde land cijnsbaar wilde zijn, hebben echter de nationale tempels geenen bijval ondervonden, en zijn deze ledig en zonder offers gebleven. - Onbegrijpelijk en verbazend is haar oorsprong, hare magt en haar geweld! Ofschoon er geene Hoven of Raden kenbaar zijn, die zich met het ontwerpen en
uitvaardigen van hare bevelen bezig honden, zoo verschij-
{==203==} {>>pagina-aanduiding<<}
nen desniettemin hare maandelijksche, ja bijna dagelijksche besluiten en verordeningen zonder vertraging of wanorde, en worden deze dan ook zoo naauwkeurig opgevolgd, dat er geen toezigt of geene regtbanken benoodigd zijn, om de nalatigen te vervolgen en de ongehoorzamen te straffen. Ieder zorgt om strijd, om zich met hare wetten en voorschriften naar zijne behoefte bekend te maken; ieder zoekt, zoo ver zijn oordeel en zijn smaak en beurs zulks toelaten, zich aan den geest derzelven te onderwerpen en zonder tegenspraak daaraan te gehoorzamen. Eischen deze wetten, dat men vriendelijk, gezeggelijk en bescheiden zij, dan is men dat in den hoogsten graad, zelfs tegen zijne minderen; eischen deze, dat men meer zelfgevoel moet vertoonen, dan is gemeenzaamheid en openhartigheid weldra in hoogmoed en eigendunk veranderd. Eischen deze, dat men zijne naasten moet weldoen, zijne ouders eeren, zijne kinderen zelve opvoeden; welaan, dan worden de ouders nog na hunnen dood vereerd, men sticht voor de ongelukkigen huizen van weldadigheid, en men voedt niet alleen zijne eigene kinderen, maar zelfs nog die van anderen op. Doch willen deze, dat men zich boven zijne ouders, als van ouderwetschen smaak, verheffe, zijne naasten minder op den voorgrond plaatse, en zich niet met het ondankbaar werk der opvoeding bemoeije; dan behoeft men die ouders ook zoo niet met allerlei lastig te vallen, de huizen van weldadigheid kan men, als zitplaatsen van luiheid en gemak, in tempelen van vermaak herscheppen, en waarom zoude men de opvoeders der kinderen van eene aanspraak op hun bestaan berooven? Eischen de voorschriften der Mode, dat men eene alleenheerschende of meer gematigde of eene volksregering aankleve, ook zij weet daaromtrent de noodige aanwijzing te geven en de noodige volgelingen te erlangen. Eischt zij, dat men Godsdienst, deugd en goede zeden eere, dan ook worden deze op hoogen prijs gesteld, en in het
tegenovergestelde geval als beuzelingen en vooroordeelen beschouwd en ter zijde gesteld. Eischen zij,

{==204==} {>>pagina-aanduiding<<}
dat men geloove, dat het menschdom schoon, gezond en blozend zijn moet; welaan, dan worden gezonde spijs, arbeid en frissche lucht gezocht: doch moeten integendeel zwakheid van ligchaam en zenuwen den mensch versieren, en eene bleeke, vale tint zijne schoonheid verhoogen, dan zijn gebrek aan voedsel en middelen tot vermagering de voorschriften, die men, onkundig van den geheimen sluipmoord, opvolgt, om zich te onderscheiden van de ruwe en gezonde menigte, die haren honger verzadigt, en zonder zenuwmiddelen, baden of magnetismus onbemerkt voortleeft. Moet de gedaante van het ligchaam zijn als een cilinder, of als een overeindstaande of een omgekeerde kegel, dan moeten door knel- en druk-werktuigen die deelen uit hunnen stand gebragt worden, die, naar het voorschrift van dien vorm, hinderlijk zijn, en moet door meerdere kunstmatige uitbreiding en aanvulling van andere deelen de noodige gedaante gegeven worden. Ja! het geheele gezigt- en standpunt der dingen wordt door deze alleenheerscheresse veranderd en gedwongen. Immers kan men het zichzelven naauwelijks verklaren, hoe het mogelijk is, dat, hetgeen men nog kort te voren als schoon en evenredig gewaardeerd en op hoogen prijs gesteld heeft, terstond zijne waarde, zijn aangenaam voorkomen en juiste verhouding verliest, wanneer de uitspraak der Mode het veroordeelt en het als onvoegzaam en ongepast aanwijst.
Hoe men echter met het geweld der Mode spotten moge, men zoude haar nogtans niet gaarne geheel willen missen of ontberen, daar zij eene oneindige reeks van werkzaamheden en inspanning aan het bedrijvig en immer werkzaam menschdom geeft, en men door haar op den weg des levens meer als in eene gelijke rigting wordt gestuurd, en niet door verschil van handelen of manieren zoo ligt onaangenaam tegen elkander aandruischt. Als men immers slechts de hieroglyph der Mode verstaat, is ieder land geopend en staat ieder huis ten dienste; terwijl, door het levendig houden van hare ontelbare en

{==205==} {>>pagina-aanduiding<<}
nimmer opdroogende bronnen, de volksvlijt en de welvaart van duizenden bevestigd en verzekerd wordt.
Onder de meer natuurkundige hefboomen, die zich echter zeer naauw aan de zedelijke aansluiten, moeten wij vooral niet op den achtergrond plaatsen het geld, hetgeen, zoo wel bij enkele personen, als bij geheele maatschappijen, wonderen van magt bij geringe krachtsontwikkeling verrigt. Door dezen hefboom zien wij den handel, de kunsten en wetenschappen bloeijen en voorspoedig zijn, steden uit het niet verrijzen, volken en Vorsten verheven of verbrijzeld, bergen geslecht en zeeën gedroogd. Door de kracht van het geld kan men het magtpunt des maatschappelijken hefbooms tot in het oneindige verlengen, en daardoor deszelfs kracht tot in het onberekenbare verdubbelen. Men begint echter in deze tijden eenigzins aan het bestendig vermogen van dezen hefboom te twijfelen, daar men, door kunstijver gedreven, denzelven niet meer, als weleer naar aloude gewoonte, slechts uit klinkende en harde metalen vervaardigt, maar nu veelal uit eene broze en vergankelijke papierstof daarstelt, aan welke men door geheimzinnige en beloftevolle teekens eene schijnbare en willekeurige waarde mededeelt. Breekt eenmaal echter zoodanige kunsthefboom in eenig land, hoe verschrikkelijk is dan niet deszelfs val! want op dezen staf steunen honderden en duizenden, die hunne berekeningen voor hun leven en hunne welvaart daarnaar als zeker en onfeilbaar hebben ingerigt, en dan een schaduwbeeld omhelzen, dat in rook en damp verdwijnt.
Buiten dezen natuurkundigen hefboom, moeten wij nog een' der geduchtsten en krachtvolsten noemen, die het verlicht, in kunsten, wetenschappen en beschaving toenemend menschelijk geslacht heeft uitgevonden en aan het licht gebragt; ik bedoel het alvermogend buskruid. Ofschoon de Europeaan zich de eer aanmatigt van dit krachtvol poeder te hebben uitgevonden, behoeft hij zich toch niet te schamen, wanneer hij reeds vroegere sporen daarvan bij den, bij hem zoo ten achteren schij-
{==206==} {>>pagina-aanduiding<<}
nenden, inwoner van China aantreft. Is er iets, dat aan het geweld van deze stof kan weêrstaan? Is het niet hare stem, die donderend over zeeën en velden oorlog en vernieling aankondigt; die, sterker dan de stem van wetten en verbonden, van vriend- of bloedverwantschap, allen doet gehoorzamen, van allen eerbied en onderwerping afperst? Kan men zich achter torenhooge muren verschuilen of zich door water en wallen doen afscheiden, om zich voor hare kracht ongenaakbaar te maken? Ja! al verbergt men zich als een adelaar op de steilste spitsen der rotsen, of klimt men tot de hoogste bergen op, of daalt men in 's aardrijks ingewanden neder, geene plaats is er, waar ons de kracht van den hefboom des buskruids niet tressen of in onze schuilhoeken vervolgen kan! Bespot deszelfs werking geene hoogten en diepten, en doorboort het niet de breedste wallen, de dikste en hechtste muren? En al worden ook de door kunst gewrochte en ongenaakbare krijgsvestingen door eenen Nederlandschen held beschermd, het buskruid werpt in koelen bloede alle vastheid omver, bespot de kunst, het beleid, de dapperheid en de sterkste volharding. Ja! dit kunstig poeder, hoe dood en werkeloos het bij den eersten aanblik, in een akelig zwart gehuld, zich moge voordoen, zal, in een kort bestek verzameld, in éénen polsslag door de geringste vuurvonk met reuzenkracht omgord worden, de hechtste steden in puin verkeeren en de hardste rotsen tot stof verbrijzelen. En beknelt men
dit poeder in engere cellen, zoodat men zijn vermogen schijnbaar als aan banden wil leggen, dan is deszelfs werking nog vreeselijker, deszelfs uitbarsting nog geduchter: want nu, in deze enge kluizen ontstoken en door den vuurgloed verhit en verwoed, stuwt het met onweêrstaanbare kracht en met de snelheid des bliksems alles voort, wat aan hetzelve is blootgesteld geweest, en niets bedwingt deszelfs vaart of toomelooze kracht. - De heerlijke en treffende werking van deze stof zal men op het slagveld moeten zien, waar de met dit poeder beladene wapenen, als trouwe

{==207==} {>>pagina-aanduiding<<}
en dienstvaardige boden des doods en der verwoesting, op den geringsten wenk des veldheers luchtig en in bevallige kringen rondzwieren, met een' regen van doodelijk lood geheele menschenhoopen, even als de landman het koren, bij geheele rijen wegmaaijen; hoe zij, over hoogten en laagten en in alle rigtingen zich bewegende, onder het geschal van pauken en trompetten, overal, als met jeugdig heldenvuur bezield, alles doen wijken, alles doen zwichten!..... Hun aanhoudend en afwisselend gedonder vormt het stoutst, maar verschrikkelijkst orchest der menschheid, bij hetwelk de toonen der smarte en der verbazing wegzinken in het verdoovend geruisch aller menschelijke hartstogten en bewegingen. Het vormt het stoutste tooneel van menschelijke magtsontwikkeling, waarvoor de menschheid zelve met huivering terugdeinst!
In deze latere tijden heeft zich de mensch nog eenen nieuwen, niet minder krachtigen hefboom aangeschaft, welke, daar hij thans reeds in eene zeer groote menigte van bedrijven en inrigtingen ingedrongen en bruikbaar verklaard is geworden, ook hier geenszins voorbijgezien, maar met een kort woord vermeld moet worden. Deze hefboom wordt door sommigen, wegens zijne vreeselijke kracht, als gevaarlijk en zorgvol voor het menschdom beschouwd, daar door denzelven zoo vele gewone hefboomen van menschen- en dier-krachten nutteloos en onwerkzaam gemaakt worden, en weldra door deze ééne kracht alle onze behoeften zullen kunnen worden bestreden en alle onze wenschen te gemoet gekomen. Door middel van deze nieuwe kracht schijnt het, alsof wij aan ruimte noch afstand meer gebonden zijn, daar wij ons door dezelve, met de snelheid van den wind, naar de afgelegenste deelen des aardbols laten henenvoeren, en de aarde zelve daardoor weldra een algemeen goed en eene voor ieder bereikbare vlakte zal opleveren. De afstanden van landen en zeeën verliezen zich daardoor onmerkbaar; de steden en volken schijnen elkander te naderen, en zal daardoor voortaan eene

{==208==} {>>pagina-aanduiding<<}
geheel andere betrekking tusschen menschen en landen worden tot stand gebragt.
En welke is dan die kracht- en wondervolle hefboom? Het is de in onze eeuw zoo verbazend werkzame en door vuurkracht opgewonden waterdamp, onder den eigenaardigen naam van stoom als werkkracht thans meer algemeen bekend geworden. Wanneer het koude, steenharde ijs, uit den slaap des doods opgewekt en in vloeibaar water verkeerd, ons reeds zulke groote diensten bewijst, kan hetzelve nu nog met den geest des vuurs doordrongen en in krachtvollen damp herschapen worden, zoodat het, met dien gloed doortrokken, den mensch op zijne geringste wenken gehoorzaamt, hem de kolossaalste massa's met ongehoorde kracht doet voortstuwen, en voor hem allen last en arbeid verrigt. Waar immers vroeger de onzekere en bedriegelijke wind of de kracht van levende wezens moesten werkzaam zijn, daar laat men nu eene kleine hoeveelheid waters dienstbaar worden, en voorziet het, door het geweld des vuurs, met nieuwe, onbeperkte veerkracht, om op alle tijden en plaatsen en onder alle omstandigheden nuttig en voordeelig werkzaam te zijn. Door dezen éénen hefboom ziet men met verbazing de grootste en zwaarst geladene schepen voortgestuwd en het geweld der winden en stroomen trotseren; in de zamengesteldste inrigtingen zien wij door denzelven duizenden van deelen op verschillende plaatsen en afstanden in regelmatige beweging gebragt, en al die diensten doen, waaronder vroeger de zwakkere mensch en zelfs het sterkere dier bezwijken moesten. Ja! in één woord, de verhitte waterdamp maalt, wrijft, slijpt, stoot, stampt, perst, zaagt, boort, polijst, graveert, vereenigt en vernietigt, en brengt al deze verschillende werkingen als door tooverkracht tot stand, zoodat men met verbazing naar den onzigtbaren eersten oorsprong van alles vraagt, daar alles als door eene onzigtbare hand bestuurd en geregeld wordt. De tijd zal echter leeren, of ook deze geduchte hefboom, die, op het voetspoor van Perkins, ook als oorlogswapen de

{==209==} {>>pagina-aanduiding<<}
vreeselijkste vooruitzigten opent, en die, daar zij nu eenmaal bestaat, weldra eene wederzijdsche behoefte der volken geworden is, dat nut zal aanbrengen, hetgeen velen daarvan verwachten, of dat nadeel veroorzaken, waarvoor anderen weder zoo zeer vreezen. De mensch schijnt echter door de nieuwheid en grootheid van dit verschijnsel als verrast en verbijsterd; welk verschijnsel mogelijk voor den voortgang der menschelijke opvoeding en zijn tegenwoordig standpunt wel eene behoefte zal geworden zijn: want, ware immers in onze tijden eerst de gewone landploeg uitgevonden en in werking gebragt, zoude dan de daardoor verloren handenarbeid nog niet meer vrees hebben moeten veroorzaken, dan wel die door de tot nog toe bestaande dampinrigtingen?
Wij gaan dan nu van deze eenvoudige werktuigen tot de beschouwing van de meer zamengestelde over, en zoo ontmoeten wij hier in de eerste plaats de uit den gewonen hefboom ontleende balans, bij welke last en magt zich op gelijke afstanden van het rustpunt bevinden, en welke, met de daaraan gebragte schalen en gewigten, dient ter bepaling van de betrekkelijke hoeveelheden of zwaarte der stoffen. Tot de daarstelling dezer balansen behoort vele naauwkeurigheid in den vorm; de gelijke lengte en zwaarte der armen, de juiste plaatsing van het zwaartepunt, en dergelijke meer. Zulke balansen worden in de maatschappelijke betrekkingen aangewend, zoo wel om daarmede rotsklompen en centenaars te wegen, als ook om daardoor de zwaarte der fijnste stofdeeltjes, ja die van den onzigtbaren adem onzes monds, of van de dunnere deelen der lucht, te bepalen en aan te wijzen. Dezelve zijn nu eens meer naauwkeurig, dan meer ruw, of somtijds valsch wegende, al naar dat genoegzame oplettendheid, voorzorg of goede wil daarmede in overstemming zijn gebragt; en ofschoon eene valsche weegschaal reeds bij de Ouden een gruwel was, zoo kunnen toch dikwijls, zoo wel in de natuurlijke als in de zedelijke wereld, vele derzelven de proef van juistheid niet doorstaan.

{==210==} {>>pagina-aanduiding<<}

Door middel van de balans bepaalt men de waarde zijner bezittingen, de koopman zijne rijkdommen, en de geleerde zijne wijsheid. Het staatsbestuur weegt daarmede naauwkeurig de krachten en vermogens des volks, en regelt naar die evenredigheden de behoeften en ontvangsten des lands. De sluwe staatsman weegt daarmede landen en zeeën, en geeft ieder zijn bescheiden deel; spreekt met lof en roem van evenwigt in rijken en staten, als het behoud en de grondvest van alle heil en vrede; maar vergeet dikwijls zichzelven in dat evenwigt te omvatten, en doet veelal den evenaar naar zijn rijk overslaan. Door middel van zoodanige balans wordt verder alles in de maatschappij geregeld en op de juiste maat gebragt; de verhouding van landen en zeeën, akkers en woestijnen, van werkenden en werkeloozen, grooten en geringen, braven en onedelen, bekwamen en onbekwamen nagegaan en aangewezen, om daaruit de nuttigste gevolgen te trekken en deze ten algemeenen beste aanwendbaar te maken.
Ook het zoogenoemde publiek loopt met deze weegschaal onophoudelijk rond, en geeft zijne uitkomsten, onder den naam van publieke opinie, onbeschroomd en ongeveinsd, bestendig terug; en, het zij deze opinie ruste op eene goede of op eene gebrekkige weging, de eerbied voor dezelve is zoo algemeen en waarschuwend voor personen en volken, dat de geheele veronachtzaming daarvan wel eens de gevaarlijkste gevolgen heeft na zich gesleept. Overal en op alle plaatsen bevinden zij zich met hunne schalen en gewigten, en niemand kan zich aan hunnen weeglust onttrekken. Overal en onophoudelijk zijn zij werkzaam, om personen en daden, gebeurtenissen en verschijnselen aan hun onderzoek bloot te stellen. Zij dringen door, niet alleen tot op de openbare plaatsen, maar voeren zelfs tot in de geheimste kabinetten hun werk uit. Slagvelden, bedehuizen, schouwburgen, kerkers, paleizen, hutten, alle onderwerpen zij aan hunne onverbiddelijke balans en alles bepalend gewigt, ofschoon zij veelal, door bijzondere overhelling

{==211==} {>>pagina-aanduiding<<}
tot het overwegend kwade, dit boven het ligtere goede de voorkeur schijnen te geven.
In het vak der geleerdheid is ook deze balans een geducht, ofschoon niet altijd een volkomen regtvaardig werktuig. Er zijn immers bestendig ijverige kunstregters, die al de voortbrengselen van vernuft en smaak aan hunne proefbalans, door eigene kunde en smaak behoorlijk aangescherpt, onderwerpen, en, uit menschlievenden schroom van de schrijvers door hunne loftuitingen bij eene te gunstige weging te beschamen, stellen zij dezelve veelal in het geheim te werk, en drijven zij ook die bescheidenheid meestal zoo verre, dat zij, ook bij eene te ligt bevondene gehalte, zich niet ligtelijk kenbaar maken. Hoe nuttig en belangrijk dan ook deze weging in de geleerde wereld moge zijn, en daardoor eensdeels wel eens een slapend vernuft wordt opgewekt, en anderdeels de vrees voor die onzigtbare regtbank den al te vurigen schrijflust tempert, zoo zorgen zij toch, dat zij zich van goede en juiste weegschalen bedienen, dat zij zelve genoegzaam geoefend zijn, om met eene vaste hand dezelve te kunnen voeren en met een scherp gezigt de afwijking des evenaars goed te kunnen nagaan, en dat zij zich vooral niet van eene bedrieglijke weegschaal bedienen, want naar mate zij gewogen hebben, zullen zij ook eenmaal gewogen worden!
Genoeg dan van dat belangrijk werktuig gezegd hebbende, zullen wij nu moeten spreken van de daaraan verwante katrol, bestaande uit eene vastgemaakte schijf, in het midden met een rustpunt voorzien, en om wier insnijding zich eene beweegbare lijn bevindt, die ter wederzijden met magt en last bezwaard kan worden. Bij de vermeerdering van het aantal schijven bij ééne en dezelfde lijn neemt de magt weder aanzienlijk toe, ofschoon de snelheid van beweging in die mate afneemt. - Kan men niet een voorbeeld daarvan aanwijzen in alle maatschappelijke inrigtingen en besturen, daar ook de geheele maatschappij zelve als uit zoo vele enkele schijven bestaat, die, bij afdeelingen tot takels gebragt, in kracht

{==212==} {>>pagina-aanduiding<<}
en vermogen toenemen; terwijl de opperste magten de lijnen, die al deze deelen verbinden, in beweging brengen, om aldus daardoor met geringe kracht de grootste lasten te kunnen bewegen, en deze tot algemeen nuttige oogmerken te doen dienstbaar zijn.
Ook het hier op volgende windas leert ons, hoe men als door kracht van winding en wenteling en wisseling zich verheffen kan, en door den storm der tijden, door de werktuigkunde van kennis, vernuft, beleid en oordeel, kan opwaarts streven, de voorkomende lasten kan verligten en zijne magt vergrooten. Wil zoodanige verheffing niet regtstandig door middel van dit werktuig gelukken, dan staat het in orde volgend hellend vlak ten dienste, en dit ontzegt zelden zijn vermogen, indien men de juiste verhouding der helling slechts weet te vinden en geen geduld of tijd tot de opstijging in aanmerking nemen wil. Schrikt echter dat langzaam slepend werktuig door zijne trage vordering af; welaan, dan verbinde men de beide hellende vlakken tot eene wig of beitel, die door hun scherp lastpunt bij de aanwending van éénen geweldigen schok alles doen bukken, vaneensplijten en tot het nadere doel brengen. - Zoodanig zijn ook veelal de spreuken en vindingen van het vernuft, die door het geweld en de snelheid harer werking de omstanders als verbijsteren en eensklaps tot het noodige standpunt opvoeren; terwijl lange en bondige redeneringen, langzaam tegen het hellend vlak des gezonden verstands opgeschoven, veelal niet zoo gewaardeerd of opgemerkt worden, en door de traagheid van beweging geen bijzonder opzien of bewondering baren, daar eenige korte, krachtvolle spreuken of gezegden het hardste verstand wel eens doorklieven of de stugste zinnen doorboren.
Wat wij nu in alle deze soorten van werktuigen bewonderd hebben, vermindert niet bij de beschouwing van de als uit de vorigen geborene schroef. Dit zoo eenvoudig, maar alles vermogend werktuig munt zoodanig uit, zoo wel door werkzaamheid als lijdzaamheid,

{==213==} {>>pagina-aanduiding<<}
dat het als het pronkstuk der werktuigkunde genoemd mag worden. Het staat pal en bedaard bij de ontwikkeling van reuzenkrachten, en bij eenen naauwelijks merkbaren voortgang is zijne kracht onbegrensd en alles overtreffend. Door middel van hetzelve worden verschillende deelen als met schijnbaar onverbreekbare banden aaneenverbonden, ofschoon tevens door ditzelfde werktuig het geheel weder gemakkelijk wordt ontbonden en tot zijne deelen teruggebragt. De hevigste drukking, persing en knelling wordt door hetzelve te weeg gebragt, en daardoor niet alleen eene onberekenbare kracht ontwikkeld, maar ook deze kracht koelbloedig ondersteund en onwrikbaar vastgehouden. - Ook van dit werktuig vindt men enkele voorbeelden in de zedelijke wereld. Werd niet weleer het hart en het geloof der menschen door openbaar en geheim geweld als onmerkbaar toegeschroefd, en door de ongeoorloofdste middelen de vrijheid van denken belemmerd en als vastgeklemd? Heeft men niet dikwijls door stoute maatregelen der volken welvaart en voorspoed zien vastknellen, en door langzaam toenemende magt derzelver bezittingen en vermogens zien gedrukt en als tot den laatsten penning uitgeschroefd? En kunnen wij ook niet veilig onder de maatschappelijke schroeven de drukpers onzer latere eeuwen noemen, die, in een kort bestek werkzaam en lijdelijk als de schroef, een uitgebreid vermogen en eene onbedwingbare kracht ontwikkelt, die zoo wel ten goede als ten kwade geene palen of afmetingen kent? Welk een onberekenbare schat van wetenschap en vernuft wordt niet door dat werktuig ontwikkeld en verspreid! Hoe bestendig is hetzelve werkzaam, om de vorderingen van tijd en geest als uit te persen, te vermenigvuldigen en alomme verkrijgbaar te maken! Niets kan deszelfs magt en invloed wederstaan. Het werkt op 's menschen geest met onbedwingbare kracht, opent hem de oogen der kennis en des verstands, maakt hem bekend met zijne betrekkingen, verpligtingen, met de aarde, waarop hij leeft
en met alwat zich daarop bevindt of daarop plaats grijpt.

{==214==} {>>pagina-aanduiding<<}
Alle afstand is daardoor verdwenen, alle geheimen ontraadseld, alle duisternissen opgeklaard, en het goede en het booze komt daardoor aan het licht. De zielskracht der menschen wordt door hetzelve als verzameld en voor de late toekomst bewaard; want ofschoon de broze sterveling slechts weinig jaartallen moge bereiken, blijven nogtans door dit middel zijne daden vereeuwigd, en de gedenkstukken van zijn vergankelijk brein tot op de late nakomelingschap ongeschonden overgebragt. En zoo wel als nu dit werktuig ten goede werkt, zoo kan het ook even vermogend ten kwade werken. Getuige de kracht van zoo vele het hoofd en hart vergiftigende voortbrengsels der drukpers, die, met graagte verslonden, nimmer verzadigen, maar een' verdubbelden honger voortbrengen; getuige de kracht en het vermogen van zoo vele vlug- en dagschriften, die in de staatkundige wereld als zoo vele herauten van verwarring en wanorde ten voorschijn treden en de bazuinen der omwentelingen uitmaken. Zij jagen volk tegen volk en Vorst tegen Vorst in het harnas, winden de geestdrift en partijschap met ijver op, en blazen met het levendigst vuur de fakkel van tweedragt en oproer aan. Doch even als nu ook somtijds het weldadig zonnelicht door zijne stralen den ongedekten wandelaar hindert, of hier en daar eenen akker door zijnen gloed verschroeit, zoo zal toch niemand, bij de berekening van deszelfs tallooze weldaden, dit licht willen missen of als schadelijk durven verklaren; en zoo zal men ook, bij de voorstelling van het groote nut der drukpers, het nadeelige daarvan zich getroosten en het misbruik alleen laken.
Wij kunnen dan nu van deze tot de nog meer zamengestelde werktuigen opklimmen, welke alle ten doel hebben, om, met besparing van de meestmogelijke kracht, de grootste magt te ontwikkelen en voort te brengen. Zoo zien wij in de molen- en raderwerken ééne beweegbare spil hare kracht aan eene menigte van raderen en spillen mededeelen, die alle, met verwonderlijke snelheid en overeenstemming, aan hun afzonderlijk

{==215==} {>>pagina-aanduiding<<}
oogmerk voldoen, en tevens tot dat van het geheel gezamenlijk medewerken. - Zoodanige zamengestelde molenwerken treffen wij dan ook zoo wel in de zedelijke als in de natuurlijke wereld overvloedig en in verschillende vormen aan. Vestigen wij het oog slechts op de verschillende geleerde of tot andere nuttige einden bestemde Genootschappen of inrigtingen. Worden daar niet, door de beweegkracht van enkele hoofdspillen, verschillende raderen en onderdeelen in beweging gebragt en tot een algemeen oogmerk dienstbaar gemaakt? Naar den verschillenden aard en de bedoeling dezer inrigtingen, worden daarin nu eens talen en letteren verwerkt en de werkplaatsen daarvan tot in de vroegere tijden des aardbols verplaatst, of rigt men die op tot aan deszelfs eindpalen, om zich tot tolken van alle sprekende en hoorende of zelfs reeds lang ontslapene volken te maken. - Genees- en Natuurkunde zoeken het behoud van den natuurlijken mensch, en bevredigen zijne nieuwsgierigheid omtrent zijn eigen aanzijn en omtrent alwat rondom hem bestaat of werkt. De mensch is hier de hoofdspil, waar alles zich om beweegt; terwijl de raderen daarvan ingrijpen, zoo wel in de verstafgelegene starrelichten, die zijn oog ontvlieden, als in het nabijgelegene stof, dat zijne voeten vertreden. - Wil men de regten van menschen en volken verdedigen en behouden, dan worden zelfs de voortbrengsels van vroegere Romeinsche en oudere vlijt in dezen teruggeroepen, en de nieuwe raderwerken des regts en der wetten worden naar de modellen der oudere stevige regtsgebouwen ingerigt en gewijzigd. - Wil men Godgeleerdheid behandelen, alsdan is het Heilig Woord de hoofdspil, waarom alles en waardoor alles zich beweegt, die de raderwerken van uitlegkunde, godsdienstleer, pligten en zeden in beweging en werking brengt. - Ja! zijn het ten laatste de schoone kunsten, die bewerkt moeten worden, dan brengt men bij de Dichtkunst de vrije en rijke gedachten, door de snel vliegende spil van vernuft en verbeelding, of in
zacht golvende, ruischende, of in meer stoute, treurige en stormende beweging, zoodat

{==216==} {>>pagina-aanduiding<<}
nu het hart wegsmelt van zoete verrukking en zachten weemoed, dan wegkrimpt van angst, ijzing en verbazing. - Het werktuigelijke der Toonkunst zoekt, door de trillingen der lucht, zonder woorden tot het hart en het gevoel te spreken, en brengt gedachten, wenschen, aandoeningen en begeerten tot hetzelve in meer- of minder roerenden toestand over. Hier zinkt het grove stoffelijke der taal en letteren weg, en de denkbeelden worden in een fijner weefsel gehuld; en, ofschoon men ieder accoord verstaat, begrijpt en doorgrondt, is de bevatting daarvan nogtans te verheven, dan dat zij weder door woorden kan worden beschreven of aangeduid. Even als de Dichtkunst ons de fijnste wijnen voorstelt, die het hart vervrolijken en door beeldenspeling het vernuft verhoogen, zoo is de Toonkunst de geest van dezen wijn; het zijn de fijnere aetherdeelen, van den droesem van het stoffelijke afgescheiden en veredeld. - De Schilderkunst hecht het licht aan banden, en zoekt door kunst aan het oog dezelfde gewaarwordingen te geven, alsof men het afgebeelde voorwerp zelve aanschouwde. Door zeven of liever door drie groote lichtraderen brengt zij ons oog het bedrog toe; een roode, gele en blaauwe lichtstraal, of afzonderlijk of gemengd, zijn voldoende, om alwat de natuur schoons en heerlijks bevat op het doek over te brengen en als wezenlijk en oorspronkelijk aan ons kenbaar te maken.
De Natuur in het algemeen kan dan ook, om hare uitgebreide en menigvuldige werkingen, als een voorbeeld van het meest zamengestelde werktuig beschouwd worden, waarin zoo wel het groote als het kleine tot één doel en tot één belang moet medewerken. De hoofdspil is hier nu buiten alle kijf dat schoone hemellicht, hetwelk wij de zon noemen, en hetwelk alles met haar weldadig licht bestraalt, aan alles leven, kracht en luister bijzet, en zonder hetwelk onze aarde en hare medeplaneten niets dan ruwe, doode klompen in de schepping zouden aanbieden. De zon verschijnt, en alles ontwaakt uit den diepen slaap der eeuwige nachtelijke stilte. De planeten

{==217==} {>>pagina-aanduiding<<}
wentelen zich vrolijk om hare assen, en slingeren als in heerlijke rijen om hare gebiedster en weldoenster bestendig rond. Een vreugdegejuich gaat in de schepping op, bij het verschijnen van dezen heraut des levens. De grondstoffen mengen zich nu vreeselijk dooreen, botsen en schokken met geweld tegen elkander; - de ingewanden der aarde koken, en de rookende vuurmonden verkoelen de door innerlijken gloed verhitte aardbollen; - bergen schieten omhoog en klieven de wolken, en afgronden vormen zich; - wijde waterplassen verbinden de vastere afgelegene deelen; - met het fijnste luchtweefsel wordt het geheel als met een kleed omtogen; - planten, dieren, menschen, Engelen verschijnen en bekleeden de sierlijk getooide aardvlakten, en leven en heerlijkheid overdekken derzelver wijde oppervlakte. De zon bestuurt nu, op den wenk der Almagt, al deze werelden met hare trouwe wachters, en wel door ééne kracht, die, in verschillende gedaanten zich verwisselende, alle diensten doet, die noodig zijn, om het geheel tot een tooneel van wonderen en volmaaktheid te vormen. Deze kracht is het licht, hetwelk zij als haren eersten hemelbode afzendt, om daardoor de schepselen hun aanzijn te doen genieten en hun geluk te verhoogen. Dit licht maakt de aarde vatbaar voor groei, leven en welvaart. Na deze dienst schept zich het licht in eene nieuwe gedaante om, en doordringt met warmte en vuurgloed alles, wat de aarde bedekt, herschept het kille ijs tot vloeibaar water, en voert dat water, op de vleugelen des winds, door de hoogere ruimten der schepping tot nieuwe weldaden en oogmerken weg, om, in verschillenden vorm teruggekeerd, de dorstige aarde te drenken, en, als eene getrouwe moeder, dezelve aan hare volle borst te laven en verkwikken. Nu legt het de gedaante van warmte af, en werkt op de stoffen door aantrekking en afstooting, en kleedt zich in het verblindend gewaad des bliksems, en spreekt met de stem des donders, en laat
zich hooren door berg en dal, door woud en vlakten. Het omgordt nu, als elektrieke kracht,

{==218==} {>>pagina-aanduiding<<}
de aarde met zijne onzigtbare tooverkracht, en neemt zijnen zetel aan de einden der wereldassen, bij de van koude rillende polen, en doet zich aldaar kenbaar worden door magnetische vermogens en wonderen; tot dat het eindelijk van daar naar zijne gebiedster, de glansvolle zon, in eeuwigdurende stroomen terugkeert, om rekenschap te geven van zijne verhevene zending; wanneer het, op nieuw in glansrijk licht herschapen, weder zijn weldadig werk hervat en vervolgt, tot zoo lang er aarden op hare assen wentelen, de zon de vleugelen van haar licht over dezelve mag uitbreiden, en het gestarnte zich verheugen mag in het bevel der Almagt!





Tafereelen uit het maatschappelijk leven der Noord-Amerikanen. (*)

Amerika heeft veel merkwaardigs, dat hetzelve onderscheidt van de andere werelddeelen. Het menigvuldige groote, schoone, wonderbare, dat binnen zoo korten tijd aldaar zich vertoonde, deed bij velen, zelfs bij beschaafde en denkende lieden, eene geestdrift ontstaan, die bij den grooten hoop tot eene soort van dweeperij oversloeg. Een gunstig en veelal te gunstig denkbeeld van de nieuwe wereld vestigde zich en werd een diep geworteld vooroordeel. Beschouwt men echter van nabij den maatschappelijken toestand van Noord-Amerika, dit hooggeroemde land der vrijheid, zoo blijkt het overdrevene dier vooringenomenheid. De zeden des Noord-Amerikaans verschillen grootelijks van de onze, en zijn, althans in eenige opzigten, niet beter. De volgende bijzonderheden leveren eene misschien niet geheel onbelangrijke bijdrage tot de kennis van het maatschappelijk leven in Noord-Amerika.

De Aankomst te New-York.

Eindelijk brak de dag aan, op welken wij in de nieuwe wereld voet aan land zouden zetten! Wij bevonden ons voor

{==219==} {>>pagina-aanduiding<<}
New-York en reeds zoo digt bij de schoone oevers, dat men de bewegingen der menschen aan wal genoegzaam kon onderscheiden. Uit de haven kwam ons schip bij schip te gemoet en zweefde ons voorbij. Stoombooten snelden in verschillende rigtingen daarheen, met honderden van vrolijke reizigers. Al dit gewoel scheen een volksfeest aan te duiden. Maar de Amerikaan beschouwt met een onverschillig oog een alhier zoo gewoon schouwspel, dat bij hem alleen in zoo verre belangstelling opwekt, als het van levendigheid in den handel getuigt. De aankomende vreemdeling zou misschien zich kunnen verbeelden, dat die watertogten vermaakshalve gedaan worden; maar de lieden, welke op die booten zich bevinden, reizen alleen om hunne zaken.
Allengs naderden wij de groote stad, die onze opmerkzaamheid meer en meer trok. Daar genaakt het schip de kaai van New-York en blijft liggen. Verrukkende, maar helaas korte begoocheling! Kinderlijke blijdschap vervult ieders gemoed. Men gevoelt nieuwe levenskracht, na het doorstaan der onaangenaamheden, aan zoodanige zeereis verbonden. Met een diep geroerd hart begroet ieder het gastvrije land. Hier meent men het geluk te vinden. De lange weg over de diepte is afgelegd. Geene moeiten en zwarigheden meer! Wij verbeelden ons, het doel bereikt te hebben. Van nu af mag men enkel genot, vrijheid, gelijkheid, broederschap verwachten! Naauwelijks is dus gelegenheid gegeven, om aan wal te komen, of allen, groot en klein, mannen en vrouwen, dringen en haasten zich, om het schip te verlaten; ieder wil de eerste zijn, die den gezegenden grond betreedt! Levendig gevoelde ik dit alles mede, doch had een vast voornemen, dat ik mij door de eerste gemoedsaandoeningen niet al te zeer wilde laten wegslepen, maar alles, wat er voorviel, naauwkeurig opmerken. Met dit oogmerk stond ik op het bovenste gedeelte van het verdek.
Welk eene plotselijke verandering! Die den meesten spoed gemaakt hadden - die in hunne verrukking het eerst aan wal sprongen en zoo op den grond zich wilden nederwerpen, om dien met hunne lippen aan te roeren, bleven op eenmaal zeer bedaard staan, en dus ging het allen, die volgden. Zij trokken den mond en hielden den neus digt. Op hun gelaat was het te lezen, dat de zoo walgelijke onreinheid der kaai een zeer onaangenaam gevoel bij hen verwekte. Dit gezigt stoorde al aanstonds ook mijne zoete droomen. Doch ik was mede geneigd, om alles schoonen goed te vinden; en ik vond derhalve

{==220==} {>>pagina-aanduiding<<}
ook spoedig eene verontschuldiging voor die verregaande morsigheid.
Mijn man en beide kinderen waren mij reeds vooruit aan wal. Hij had onze reisgoederen bij de tolbeambten aangegeven. Deze lieden zoeken den aankomenden vreemdeling een hoog denkbeeld van hunne beschaving en hoffelijkheid te geven, daar zij het nachtgoed der vrouwen niet zoo naauwkeurig onderzoeken, en dan met een' zelfbehagenden lach pogen uit te vorschen, of deze Noord-Amerikaansche kieschheid wel behoorlijk opgemerkt en gewaardeerd wordt. Intusschen was ook ik aan wal gestapt. Een Neger had onze goederen op zijnen kruiwagen geladen. Met snellen tred spoedden wij ons van deze zoo onreine plaats, en gingen naar de rij huizen langs het water, om ruimer adem te kunnen halen. Deze gebouwen hebben niet veel bekoorlijks. Boven zijn het bergplaatsen voor krijgsbehoeften, beneden morsige brandewijnkroegen. Ratten van ongemeene grootte loopen er bij dozijnen over den weg, en zijn met de hier gelegerde landverhuizers reeds zeer vertrouwd geworden. Bij honderden liggen de arme aankomelingen op straat - zij hebben van de stad, als eene gunst, de vrijheid verkregen, dat ze hier onder den blooten hemel zich mogen nederslaan. Hunne bleeke, vermagerde aangezigten zijn bruin gekleurd door de hitte der zon; lompen hangen om hunne beenderen, welke, door geen vleesch gerond, sterk uitsteken - met stijve blikken staren zij op de zee; naar het oosten zweven hunne gedachten; berouw en heimwee spreken reeds uit hunne blikken. Hier geleek New-York eene belegerde stad, waarin de pest heerscht.
Weldra kwamen wij in eene groote, breede, prachtige straat; het was de beroemde Broad-way, die met regt de fraaiste straat van geheel Amerika genoemd mag worden. Verschillende rijtuigen, en karren tot vervoer van goederen, rolden daarover en gaven levendigheid aan dezelve, terwijl het voor de sierlijke winkels wemelde van menschen op het breede plaveisel, dat langs de huizen ten behoeve van voetgangers is aangelegd. Mijn man sprak eenen wandelaar aan, om naar eene goede Amerikaansche herberg te vernemen. De heer, dien wij vroegen, bleef staan. Toen mijn man groetende naar den hoed tastte, lachte de Amerikaan, en vroeg, zonder den groet te beantwoorden, van waar wij kwamen, wat wij deden enz.; en toen mijn man andermaal van hem inlichting verzocht, zeide hij: Ik weet het niet, en ging heen. Even-
{==221==} {>>pagina-aanduiding<<}
eens mislukten eene tweede en derde poging. Nu kwamen ons Kwakers tegen, en ik besloot, mij tot deze Vrienden, zoo als zij zich noemen, te wenden. Ons wedervoer hetzelfde, alleen met dit onderscheid, dat de Kwaker, die het woord voerde, op gemeenzamen toon met mij sprak en mij vriendin noemde. Toen hij zijne nieuwsgierigheid had bevredigd, was het insgelijks: I don't know. (Ik weet het niet.) Daar bleef ons derhalve niets anders over, dan eene Fransche herberg, Hôtel du Commerce, die ons vóór ons vertrek uit Europa was opgegeven, te zoeken. Doch niemand scheen den weg derwaarts te weten; ook de Neger, die onze goederen had, was of hield zich onkundig. Na geruimen tijd alzoo op straat rondgedwaald te hebben, hoorden wij eindelijk iemand Fransch spreken. Een enkel woord was voor dezen man genoeg. Hij noodigde ons terstond, om binnen te komen. En geen wonder! wij hadden in hem den kastelein zelven van het
Hôtel du Commerce aangetroffen. Mijn man kwam vooraf met hem overeen omtrent den prijs, dien wij betalen zouden. In Amerika moet men deze voorzigtigheid gebruiken. Ons werd eene ruime, met zeer fraaije tapijten voorziene kamer aangewezen. Het huisraad, ofschoon zindelijk en goed, was alles zeer stevig, en had dus een minder bevallig aanzien. Wij aten regt smakelijk, en begaven ons tijdig ter rust. Naauwelijks waren de matte oogen gesloten, of een geweldig geraas deed ons met schrik ontwaken. Daar was brand in de nabijheid. Men hoorde trompettengeluid en geschreeuw van menschen, die, bij het licht van eene menigte fakkels, reeds bezig waren met bluschmiddelen aan te wenden. Niemand in ons huis stond op. Bij de buren bleef het ook stil. Wij sloten dus het venster en wilden weder gaan slapen; maar dit was ons niet meer mogelijk wegens de menigte muggen, welke, driemaal zoo groot als bij ons te lande, het geopende venster waren binnengekomen. Zij plaagden ons vreeselijk den geheelen nacht. Wij hoopten in de morgenschemering nog eenige rust te vinden, wanneer onze gevleugelde vijanden verzadigd waren; doch nu werd onze sluimering weder door iets anders gestoord. Negers trokken door de straten, en de gansche stad weêrgalmde van de ruwe, krachtige, maar niet onwelluidende stemmen dezer kinderen der natuur.
Ten acht ure luidde de bengel in de herberg, om de gasten te wekken; en een half uur later riep dezelve hen aan het ontbijt. Wij traden in de algemeene kamer, waar wij

{==222==} {>>pagina-aanduiding<<}
de lange tafel met onderscheidene soorten van warme en koude visch- en vleeschspijzen bezet en door omstreeks dertig gasten omgeven zagen. Ieder greep toe, waar hij stond. De een begon met falade, gebruikte voorts eijergebak, nam dan een stuk gebraad, dronk hierna een' kop koffij met melk, en zette nog een stuk kouden visch daar boven op. Zijn buurman verzadigde zich in eene geheel tegenovergestelde opvolging. Men ging hierbij met zoodanigen spoed te werk, dat alles reeds verdwenen was, terwijl wij nog met verwondering rondzagen. De waard trad naar ons toe, en zeide: ‘Als men niet hongerig van tafel wil gaan, moet men bij tijds toetasten. Dikwijls heb ik de voornaamste lieden van het land aan mijne tafel; maar nooit duurde een maaltijd langer, dan tien minuten.’ Ik wilde over de gestoorde nachtrust mij beklagen; maar de vriendelijke man viel mij in de rede, zeggende: ‘Hebt gij met open venster geslapen? Aan brandgerucht zult gij weldra gewoon zijn. Zes malen in één etmaal heeft dat hier dikwijls plaats: maar onze bluschmiddelen zijn ook voortreffelijk; wij durven er ons op beroemen. Maar het is verdrietig, dat de muskiten u terstond zoo schrikkelijk geplaagd hebben. Doch des te spoediger zullen dezelve u met rust laten: want de ondervinding leert, dat men niet van den lastigen aanval dezer dieren verschoond wordt, vóór dat de laatste druppel Europeesch bloed er uit is.’ - ‘Dus moet dan de vreemdeling hier alles geven, tot zelfs zijn bloed?’ - ‘Zoo is het,’ hernam de waard, en mij overviel eene angstige huivering. - Wij maakten ons gereed, om eene wandeling door de stad te doen.

(Het vervolg hierna.)






Uittreksel uit eenen brief van *** uit Parijs, van den 29 januarij 1834.

Aan den Redacteur der Vaderlandsche Letteroefeningen.

In sommige Nommers van dit Tijdschrift zijn, van tijd tot tijd, eenige bijdragen opgenomen, die Frankrijk en de Franschen in derzelver ware daglicht, en alzoo van eene ongunstige zijde, hebben doen kennen; en daarbij vond de

{==223==} {>>pagina-aanduiding<<}
regtschapen Nederlander, niet zelden, overvloedige gelegenheid, om zich te verheugen over het voorregt, van geenszins onder de leden der zoogenaamde groote Natie geteld te worden. - Men zij echter billijk en regtvaardig, en erkenne het goede overal, waar en bij wien men hetzelve vinden moge!
Een mijner vrienden ontving, onlangs, een' brief uit Parijs, en, bij de vertrouwelijke mededeeling van denzelven, werd de begeerte bij mij opgewekt, om denzelven, bij wijze van uittreksel, aan mijne Landgenooten te doen kennen, en hen alzoo met de denkbeelden en gevoelens van eenen vreemdeling, zoo wel omtrent de gewigtigste aangelegenheden, als omtrent onze Natie en derzelver houding en gedrag, in dezen tijd, bekend te maken.
De Schrijver van den bedoelden brief is een Italiaan van geboorte, maar, sedert een aantal jaren, in Frankrijk genaturaliseerd, en aldaar, als Historieschrijver en Dichter, algemeen bekend en geacht.
Ik vleije mij met de hoop, dat de gedachten en redeneringen des waardigen Schrijvers aan de Lezers van dit Tijdschrift eenig genoegen zullen verschaffen. - Neen, nîet alle Franschen betoonen derzelver eerbied voor den Afgod, die thans in Frankrijk, zoo wel met betrekking tot de Staatkunde, als in het Godsdienstige, algemeen gehuldigd wordt; en is het aantal van de zoodanigen, in verhouding tot het meerderdeel der bevolking, slechts gering te noemen, zij mogen toch beschouwd worden als het zout, dat het geheele ligchaam voor een volslagen verderf behoedt.
Tot voorkoming van misverstand, omtrent de ware bedoeling des Schrijvers, heb ik gemeend, eene enkele plaats, in het onderstaande uittreksel, door eene noot, nader te moeten toelichten; terwijl ik voor een en ander, met heusche bewilliging mijns vriends, eene gereede opname verzoek.

Amsterdam, den 17 Febr. 1834.


W.

* * *

- De Hemel zij gedankt! ondanks omwentelingen en jaren zijn onze harten bestendig dezelfde gebleven, en de halve eeuw, die, sedert onze eerste kennismaking, over onze hoofden is voorbijgegaan, heeft niets in onze gevoelens veranderd. Wij waren destijds, geloof ik, brave jonge lie-
{==224==} {>>pagina-aanduiding<<}
den; thans geloof ik evenzeer, dat wij brave huisvaders geworden zijn. Destijds beminden wij de Vrijheid, en wij beminnen dezelve tot op dezen dag; dan wij zijn meer en meer overtuigd geworden, dat de Vrijheid zonder de Godsdienst niet bestaan kan. De Vrijheid poogt de begaafdheden en zelfs de driften van den mensch te verheffen, die, eenmaal opgerezen, de jammerlijkste gevolgen zullen doen ontstaan, zonder een' veelvermogenden breidel, die dezelve wederhoudt en eene gepaste rigting weet te geven. Deze breidel is geen andere dan de Godsdienst. Derzelver gemis veroorzaakte de grootste dwaling bij de Fransche Wijsgeeren der achttiende eeuw, van welke de nieuwere Liberalen, in al wat de Godsdienst betreft, niets anders dan de napraters geworden zijn. Deze Wijsgeeren hebben de Vrijheid gepredikt, maar ook tevens de Ongodsdienstigheid verkondigd; en niets is gemakkelijker, dan de gevolgen eener zoo grove misvatting van den menschelijken geest te beseffen. Mijns inziens heeft de Vrijheid bij niet één der aloude of hedendaagsche volken zonder de Godsdienst kunnen blijven bestaan. Er zijn voorzeker, bij de latere geslachten, grove misbruiken, met opzigt tot godsdienstige stelsels, ingeslopen, en ongetwijfeld behoorde men dezelve tegen te gaan; dan men had zich moeten vergenoegen met het uitrooijen der schadelijke planten en het wegsnoeijen der onvruchtbare loten, zonder zich te veroorloven den wortel des booms te treffen - en, intusschen, men heeft dit gedaan! Ik voor mij zou er mede kunnen lagchen, indien de zaak niet zoo verderfelijk ware; terwijl ik zekere aanzienlijke mannen, in den tegenwoordigen oogenblik, openlijk hoor uitkomen voor het
geloof, dat zij van hunne Vaderlandsliefde alleen door het uitvaren tegen de Godsdienst kunnen doen blijken. Die zinneloozen! Hoe! ontwaren zij dan niet, dat zij daardoor den hechtsten grondslag der Maatschappij en het stevigst bolwerk der Vrijheid ondermijnen?
Maak u niet te veel vijanden onder de bedienaars van de Godsdienst; vereenig u, integendeel, met hen; ja, dat uwe overeenstemming volkomen zij, en gij zult op een' rotssteen bouwen; terwijl gij thans, bij het stelsel, dat door u omhelsd wordt, niets dan een' zandgrond vinden zult! Blijf ongeloovig, indien gij wilt, maar draag zorg, dat anderen - dat het volk geloove! Ik vermoed niet, dat de Consuls van Rome veel geloof gehecht hebben aan de wigchelaars, noch dat zij, voor zichzelven, veel belang gesteld zullen

{==225==} {>>pagina-aanduiding<<}
hebben in het al of niet drinken der kiekens, des avonds vóór eenen veldslag; dan, in de tegenwoordigheid des volks, betoonden zij den grootsten eerbied voor dit godsdienstig geloof, en zij bedienden zich van hetzelve, ten einde daardoor de voordeeligste uitkomsten voor het Vaderland te verzekeren. (*)

{==226==} {>>pagina-aanduiding<<}

De Godsdienst is, in zekeren zin, en gelijk haar naam aanduidt, eene tweede wet; zij is en behoort het ware hulpmiddel der wetgeving te zijn. Welk oordeel zal men vellen over een' staat van zaken, waarin deze twee veelvermogende banden niet slechts echtbreukig gescheiden zijn, maar waar zij elkander tegenwerken en bestrijden? Men kan, in betrekking tot deze soort van dwaasheid, geene treurige denkbeelden en heillooze voorgevoelens van zich afweren: ik geloof, dat men hier eene droevige ondervinding voor zich heeft.
Desaangaande behoeft gij in Holland minder vreeze te koesteren. Dáár hebben grondbeginsels en godsdienstig geloof alles bewaard, wat tegen een schijnvertoon van kracht kan overgesteld worden.
Holland schijnt bestemd te zijn, om, door deszelfs voorbeeld, de Vrijheid van Europa te beveiligen: het is sterk door deszelfs aandoenlijke vereeniging tusschen Vorst en Volk, tusschen Staat en Godsdienst, tusschen Ulieden en de Vrijheid. Hoezeer zijn de schrijvers van dagbladen en schotschriften te misprijzen, die eene kladde op zulk een tafereel zoeken te werpen; en - zulke wezens spreken van Vaderlandsliefde!... Ik ben niet genoegzaam met Engeland bekend, om over hetzelve een stellig oordeel te vellen; maar ten aanzien van Frankrijk kan ik u verzekeren, dat alle regtschapene lieden, dat alle ware vrienden der Vrijheid, die hetzelve in zijn binnenste koestert, (en men vindt er een, groot aantal van de zoodanigen) Holland regt laten wedervaren, en de zedelijke wanorde betreuren, die tot de gemoederen van velen is doorgedrongen.
In betrekking tot dezen bestaat er geene andere hoop, dan in eene van die spoedige omkeeringen, die, bij eene zoo levendige en ongestadige Natie, zoo dikwerf ontstaan. Doorgaans werken deze, op eene schier wonderbaarlijke wijze, op de gezonde zinnen; dan het is noodzakelijk, dat zij uit zichzelve ontsta, want al het geschut van Europa is niet in staat dezelve te veroorzaken. Zij zal eindigen in de overtuiging, dat de Vrijheid, voor het uitwendige, alleen in een' toestand van onderdrukking der vreemde volken bestaat, en dat zij, voor het inwendige, gelegen is in de bestendige verachting van al wat achtingwaardig is. Onze Natie bezit eene levendig uitgedrukte liefde voor de waar-
{==227==} {>>pagina-aanduiding<<}
heid, en edelmoedigheid is haar karaktertrek. Eene gloeijende verbeelding drijft haar dikwijls tot uitersten; maar de begoocheling verdwijnt, en de liefde voor de geregtigheid en de edelmoedigheid van karakter blijven bestaan. Ik ben er van verzekerd, eens zal de dag komen, waarin men al wat men tegen Holland gedaan heeft zich beklagen zal. Dan zal men de kracht gevoelen van de zedelijke grondstelling, evenzeer waarachtig voor de Natiën als voor afzonderlijke personen: dat men aan anderen geenszins doen moet, wat men niet wil, dat aan ons geschiede!
De dwingelandij eener Natie omtrent eene andere is iets onduldbaars - de overmagt trede nimmer in de plaats van het regt! Neen, de Republiek van St. Marin, met hare vierduizend inwoners, heeft, als Natie beschouwd, evenzeer hare regten op dezelfde onderscheiding, als Frankrijk, met zijne tweeëndertig - Engeland, met zijne vijftig millioenen! Verliest men dit uit het oog, dan begeeft men zich op het grondgebied van het geweld, en - ziedaar den strijd der leeuwen tegen de wolven, der wolven tegen de lammeren! Dan ware het der moeite niet waardig mensch te zijn! Het is niet noodzakelijk, dat men, bij het voorstaan van deze grondbeginselen, altijd tegen machiavel en zijne stellingen uitvare!....






Oproeping naar Griekenland.

Ik had het afgestompte potlood niet zoo schielijk weder opgevat, ware mij niet juist heden in een onzer dagbladen (*) deze zinsnede voorgekomen: ‘Verder schrijft men over en uit Griekenland: wij kunnen hier alles gebruiken, wat met de pen weet om te gaan; heele en halve Geleerden, Schrijvers, Landmeters, Juristen, Onderwijzers enz. Ieder, die zijn vak verstaat, kan hier zijn fortuin maken, wanneer hij op eigen kosten de reis wil ondernemen.’ Zoo luidt het. Wie zoude niet bezield worden door eene philantropische geestdrift, wanneer hij deze uitnoodiging leest en herleest? Zoo is dan het nieuwe Griekenland, wat het nieuwe Amerika geweest is, en nog wel voor eenigen

{==228==} {>>pagina-aanduiding<<}
tijd zal blijven: de stapelplaats der geleerde waren, alwaar de goederen, met en zonder zeeschade, tot verhoogden prijs worden uitgevent! Zoo wordt Griekenland de Bazar, het Palais Royal der geleerde goederen, en Athene eene Frankforter Mis der hedendaagsche kultuur! - Wij twijfelen niet aan de goede trouw van den berigtgever; hij wordt ook gedreven door de zucht, om menschengeluk te bevorderen; hij wil ook de werkelijke verlichting, vóór dat zij ergens ondergaat, naar het Oosten terugdrijven, en brengt haar, als hij gehoord wordt, terug aan de plaats, waar zij ontstaan is. De woorden van den berigtgever zijn echter van te groot belang, om dezelve niet naauwkeurig te overwegen; zelfs ten beste van mijn Vaderland, vermeen ik gehouden te zijn, de openlijke aandacht daarop te vestigen.
Men kan daar in het ‘herboren Hellas’ (volgens de Dichters) alles gebruiken, wat met de pen weet om te gaan - welk een ruim begrip! alles, wat met de pen kan omgaan! dit zoude schier op half Europa toepasselijk zijn, wanneer wij van den Latijnschen schooljongen opklimmen tot aan eenen Parijschen Journalist, die reeds eenige duizend franken, als boeteling, in de landskas stortte, en eenige maanden ‘l'hermite’ gespeeld heeft. Griekenland zoude dadelijk overvoerd worden door al die penvoerders. Zoo veel pennen, scherpe en stompe, bij en nevens elkander, op zoo weinig vierkante mijlen ‘herboren gronds’ - dat zoude de vreeselijkste gevolgen na zich slepen: revolutie op revolutie, moord, oproer, alles ware te duchten, en de Conferentiën zouden meer noodig hebben, dan nota's, om deze legioenen verhuisde pennen met een donderend: ‘halt!’ tot staan te krijgen. Daarom geloof ik, dat de berigtgever, (het is ook trouwens een Duitscher) volgens gewoonte, de redekunstige figuur, aan zijn land eigen, gebruikt heeft, welke wij noemen: de hyperbole; waarover beijer zegt, in zijne welbekende Handleiding enz.: ‘De vergrooting, of grootspraak, bestaat in het vergrooten eener zaak buiten de palen, welke de natuur aan dezelve gesteld heeft.’ Maar de menschlievende Phil-Helleen (echter zonder zwaard en geweer) schijnt zelf de dubbelzinnigheid van deze eerste zinsnede gevoeld te hebben; hij gaat derhalve klassificeren of rangschikken, wie der penvoerders door hem bedoeld zijn; en hieruit maken wij dadelijk de slotsom op, dat hij in de beschouwende wijsbegeerte te huis is, of misschien bij een

{==229==} {>>pagina-aanduiding<<}
Bureau van lands- en stedelijke Belastingen werkzaam was, of wel een Recensent moet zijn; want deze allen verstaan de groote kunst, om te klassificeren. Hij noemt in de eerste plaats heele en halve Geleerden. 't Is reeds zeer moeijelijk, om te bepalen en te beschrijven, wie een heel Geleerde is; maar hoogst bezwaarlijk, om te verklaren, wie een half Geleerde is; te meer, daar de geleerde Republiek uit eene eindelooze vermenging van heele en halve Geleerden bestaat, en ook hier de regte balansen en maatstokken ontbreken. Het is mij zelfs voorgekomen, dat de berigtgever een looze schalk is, en dat hij onder de halve Geleerden de Schrijvers, Juristen, Landmeters, Onderwijzers begrepen heeft; maar dat zoude zeer boosaardig zijn. Schrijvers en Landmeters komen hier, uit den aard der zaak, niet in aanmerking; maar Juristen en Onderwijzers tot de halve Geleerden te brengen, is immers eene tegenstrijdigheid, die elk aanstonds gevoelt, al heeft hij ook niet zekere Dissertatiën en zekere schoolboekjes gelezen? De halve Geleerden houde ik dus wederom voor een' redekunstigen kunstgreep van den menschenvriend, - voor de Metonymia of overnaming, waar men de oorzaak voor het uitwerksel neemt; dus, halve Geleerden, die hunne geleerdheid slechts ten halve bezitten, maar echter, en dit zegt de man niet, door deze helft meer verrigten (even als geslepene woekeraars) dan anderen met het geheele of dubbele kapitaal. - De Schrijvers, zoo heet het, zullen welkom zijn in het vaderland van herodotus, thucydides, en wie er meer genoemd konden worden, wanneer ik het Register op de Reizen van barthelemy (niet van anacharsis) wilde opslaan en uitschrijven, gelijk men pleegt te doen, in aanteekeningen op verbazend geleerde Verhandelingen. De Schrijvers - maar welke? Moeten de Grieksche schoonen door eenen spindler, cooper,
tromlitz of victor hugo betooverd worden? maar die bloemen tieren welig in het romantisch-mystiek-sentimenteel westelijk Europa, en zullen bezwaarlijk hunne carrière littéraire, à la byron, willen voortzetten. Of moeten onze Professoren, die steunsels en bindten en schroeven der Akademiën, losgemaakt, naar Athene overgescheept, en zoo modern aan de antieke bouwvallen worden vastgehecht? Dat ook niet. Of, eindelijk, zouden hier de staatkundige Schrijvers, de Dagbladsmannen, met hunne vliegende pennen, eindelooze caricaturen en revolutionaire geestdrift,

{==230==} {>>pagina-aanduiding<<}
bedoeld zijn, ten einde den Areopagus te bestormen? Arm Griekenland! wij zouden treurzangen kunnen dichten, wanneer gij u zóó wildet verzusteren en verbroederen met de westersche Rijken! - Nu de Dichters, - deze behooren wel eigenlijk in het land der liefde en der kunst - moeten zij misschien, op nieuw, ‘nouvelles Messeniennes’ in Messina zelve zingen, en niet meer in hun benaauwd boekvertrek, met het Rijm-lexicon voor zich, zuchten, maar in de valleijen van Tempe of in de bosschaadjen der Akademie kwelen? - Wie dezer Schrijvers bedoelt de man? Ik beken hier niets te kunnen doen, dan te gissen, en laat dat mede aan anderen over. - Maar nu het belangrijk onderdeel: de Juristen - en hier denk ik aan mijn lieve Vaderland, waar zoo menig jong Regtsgeleerde, uit verveling of broodgebrek, een bel esprit, een dolce far niente, of een Dichter wordt; en dat is toch de eigenlijke bestemming der jonge en oude Regtsgeleerden niet, of was het ten minste niet vóór eene halve eeuw. Welaan, wat kunnen zij beter doen, dan met hunne verkregene kennis, hunne praktijk en eenige ‘Causes célêbres’ naar het land der vrijheid, der begravene geleerdheid, heen te trekken, en hunne memoriën in de alles overweldigende taal van demosthenes te vertalen, neêrgezeten onder de zuilenrij van den eenen of anderen tempel, waar de Tijd, de Turken en Lord elgin nog iets gespaard hebben? Zal dit niet beter voor u zijn, Themiszonen! dan om geheel af te hangen van de nukken der oudere Regtsgeleerden, die op het warme nest zitten, of om eeuwig pro Deo u af te werken, en dan nog, hoe welsprekend ook, 's wekelijks geen zes schellingen te innen? Gaat aanstonds naar Griekenland, en
gij zult daar groot worden! - De Landmeters - maar wat zullen zij met hunne driehoeksmeting in het thans geronde en Congressioneel bepaalde Griekenland? Zullen zij de opgaven der oude klassische Schrijvers vergelijken en ophelderen? Neen! zij zullen de bestekken leveren voor de ijzeren spoorwegen; want ook hier mag het nieuwe Hellas niet achterlijk blijven. Dat land heeft een' Koning, een' Senaat, eene Land- en Zeemagt, ook Akademiën, dus alzijdige verlichting; derhalve behoort daar de spoorweg bij, en daartoe behooren weder belangelooze Ingenieurs, die nog in het Oosten te plaatsen zijn. - Volgt nu, zoo als gij gelezen hebt, de Onderwijzer. Hier wend ik mij welmeenend tot u, Gouverneurs, in de groote wereld beschaafd, maar thans op nonactiviteit! mis-
{==231==} {>>pagina-aanduiding<<}
lukte Minerva's zonen, die van al de drie trappen der driesportige ladder aan de Akademiën zijt afgetuimeld; of gij, Geniën! die men niet erkent in uwe waarde - stort uwe wijsheid, uwe geleerdheid aan den troon van Griekenlands Monarch uit, en men zal u, misschien aan de Universiteit te Athene, een buitengewoon Professoraat opdragen, terwijl het Westen zich zal beklagen, dat men u in het Oosten naar eisch waardeerde. - O! ik voel, wat een wereldburger gevoelen kan, wanneer ik u allen, Schrijvers, Juristen, Landmeters, Onderwijzers, reeds zie ingescheept, terwijl de nog versche en door geen kruiddamp ingewijde vlag van nieuw Griekenland aan de steng wappert, en de zegevaan is, waaronder gij u schaart! Herleven en herbloeijen zal het oude Griekenland, wanneer deze welbevrachte bodems de vrije havens binnenloopen. - Maar de kosten? - O! een vrijzinnig Gouvernement aarzelt niet, om zoo vele heele en halve Geleerden, ter ontginning van het schoone Hellas, kosteloos aan den nieuwen Staat over te maken en te endosseren. Wereldburgerlijke landverhuizers! stelt gij den
wijn uit Cyprus en het fijne maïsbrood niet verre boven den schralen kost op vaderlandschen grond? Daarheen dan, daarheen! en wel spoedig, eer er weder, volgens de mode onzer eeuw, eene omwenteling of tegenomwenteling uitbreekt! Wat zoude u weêrhouden, om den klassischen grond, op nieuw, klassiek te maken? Niets!

Rotterdam.


B.T.L.W.


De aalmoes, of de hand der voorzienigheid.

(Eene ware Geschiedenis.)

Op zekeren morgen zat ik aan de schrijftafel, met een' belangrijken arbeid onledig, toen men aan mijne kamerdeur klopte. ‘Binnen!’ riep ik gemelijk, en al ware het mijn beste vriend geweest, ik zou hem eenigzins knorrig bejegend hebben; hoe veel te meer dus, daar de binnentredende, gelijk ik uit zijn schuw voorkomen ontwaarde, een bedelaar was. ‘Sluipt

{==232==} {>>pagina-aanduiding<<}
men zoo maar in huis? Kondt ge u in allen gevalle niet door de bedienden laten aanmelden, of aan de huisdeur schellen?’ - dus snaauwde ik hem toe, eer hij nog zijn: ‘Een arme reiziger!’ had uitgestameld. Nu volgde eene korte verontschuldiging, nevens de bede om een' reispenning. ‘Geen cent!’ riep ik, en daarmede schoof ik hem ter deure uit, zonder op zijne verdere redenen en smeekingen acht te geven; alleen hoorde ik hem bij het heengaan zeggen: ‘Moge God ééns barmhartiger jegens u zijn, dan gij jegens mij!’
Thans wilde ik mij weder aan den lessenaar nederzetten; maar - mijne denkbeelden waren vervlogen. Nu werd ik nog boozer. Bij eenig nadenken, echter, kwam het mij toch hard voor, een' behoeftigen op zulk eene manier het gat van de deur te wijzen, in stede van hem te ondersteunen. Hoe kon de arme man het helpen, dat hij juist in een ongunstig oogenblik tot mij kwam? Zijne laatste woorden kwamen mij telkens weder voor den geest; volgaarne had ik hem thans alles gegeven, wat hij verlangde; ik keek uit het venster - hij was weg. Ik had den zamenhang mijns letterarbeids geheel verloren, en was tot verder nadenken ongeschikt; ik wierp dus mijne papieren in een' hoek, kleedde mij aan, en besloot, eene wandeling te doen tot aan het middageten.
Ik begaf mij werktuigelijk naar den rivierkant, en kuijerde langs den oever tot aan eene kleine hoogte, waar ik op de helling derzelve een' jong' mensch in eene nadenkende houding gezeten zag; hij scheen van tijd tot tijd een' traan af te wisschen, terwijl hij eenige brieven las, die hij daarna verscheurde. Mij dacht in hem denzelfden bedelaar te herkennen, dien ik zoo onmeêdoogend had bejegend; en, toen ik nader kwam, zag ik, dat ik mij niet bedrogen had. Ik verborg mij achter de struiken, om hem gade te slaan, daar mij een voorgevoel vermeesterde van hetgene er stond te gebeuren. Hij haalde eindelijk een portret uit zijne borst te voorschijn, en ik vernam het volgende zelfgesprek: ‘En gij, louize! wat zult gij zeggen, wanneer gij den dood van uwen wilhelm verneemt? Thans meent gij, dat hij op de thuisreis zich bevindt, volvrolijk, gelijk gij, het wederzien verbeidende; terwijl de ongelukkige zijn graf in de golven zoekt! Goed meisje! hoe zult gij weenen, wanneer u de tijding van mijn' dood gebragt wordt!... Maar, zou ik u en mijnen vader die grieve niet kunnen besparen, zoo ik alles

{==233==} {>>pagina-aanduiding<<}
wegwierp, wat mij kan doen kennen? Wie zou dan gissen, dat ik het ben?... Doch neen, ik moet den pas behouden; het is toch beter, dat zij het vernemen; de onzekerheid mogt hen al te lang martelen, als ik nooit terugkeere. Hebben zij zekerheid van mijn' dood, dan zal de tijd ook hunne smart heelen. Als zij maar op de gedachte komen, dat het toeval en geen opzet geweest zij!... Maar, mogen zij ook de waarheid gissen, mijne louize zal mij niet vloeken; zij zal mij beklagen, betreuren; en allen zouden het mij vergeven, zoo zij wisten, wat mij tot dezen stap dwingt.’
Thans droogde hij andermaal zijne tranen af, kuste onophoudelijk het portret, en werd stil. ‘Nu dan, het zij zoo!’ riep hij eindelijk, en sprong op. ‘Maar, u zal men niet bij mij vinden; ga gij mij voor!’ Dit zeggende, slingerde hij het portret in de rivier. Ik was opgestaan, en sprong thans van achter de struiken te voorschijn. ‘Halt!’ riep ik, ‘wat wilt gij doen?’ Hij sloeg een' donkeren blik op mij, die mij zeide, dat ook hij mij herkende.
‘Laat mij begaan,’ sprak hij, ‘en wees niet dubbel wreed, daar ge mij dezen morgen niet wildet helpen!’
‘Ik heb kwalijk jegens u gehandeld,’ hernam ik; ‘maar, hoe kon de weigering van eene geringe aalmoes u tot zulk een' wanhopigen stap vervoeren?’
‘Gij weet niet, wat eene kleinigheid is voor hem, die geen' penning bezit!’
‘Zoo niets dan armoede u drukt, kom dan met mij; ik wil weêr trachten te herstellen, wat ik bedorven heb; hetgene in mijn vermogen staat, wil ik doen, om u te helpen.’
‘Zoo gij dat wilt, zijt gij mijn beschermengel!’
‘Volg mij naar mijn huis.’
Hij drukte mij de hand. Wij kwamen aan mijn buiten. Het was middag; de onbekende werd verzocht met ons te eten, en met verwondering zag ik, hoe hij, als uitgehongerd, de eerste beten verslond; doch weldra wist hij zich te bedwingen, en at, over 't geheel, niet onmatig.
‘Te mijner regtvaardiginge, mijn goede Heer,’ dus sprak hij thans, ‘verzoek ik de vrijheid, u te mogen verhalen, wat mij tot een besluit bragt, hetgeen mij in uwe oogen kan vernederen, voor zoo verre gij van de eigenlijke beweegredenen onkundig zijt.
Ik ben de zoon eens schrijnwerkers te M -; mijn vader is een tamelijk welgesteld man, en had altijd veel te doen; mijne ouders

{==234==} {>>pagina-aanduiding<<}
hadden mij lief, en ik beminde een naarstig, zedig meisje, dat, met volle goedkeuring mijner ouderen, eens mijne vrouw zal worden. Gij gevoelt alzoo, dat ik er nimmer aan gedacht zou hebben, het vaderlijk huis te verlaten, bijaldien niet ons handwerk vorderde, dat men voor eenigen tijd, gelijk men het noemt, op het ambacht reizen ga; waarbij, ik beken het, mij de lust bekroop, een brokje van de wereld te zien, en dit was mijnen vader desgelijks niet ongevallig. Ik begaf mij dan op reis, verzeld door de zegenwenschen der mijnen, en zwerf nu reeds sedert twee jaren, ver van de mijnen, rond. Bevorens huiswaarts te keeren, wilde ik nog Zwitserland bezoeken. Ik trad te L - in dienst van een' meester, bij wien het mij zeer wel beviel. De menschen behandelden mij zeer heusch, en dikwijls geleidde ik de dochter ten dans. Na verloop van een half jaar werd ik ziek; men zond mij niet naar het hospitaal, hoewel het huis niet groot was, en paste mij zorgvuldig op; bijzonder zat de dochter uren lang aan mijne sponde; met één woord, ik kon de goede lieden niet genoeg danken. In eenige weken herstelde ik; elk verblijdde zich, alsof ik een lid des huisgezins ware; en ik nam voor, en trachtte ook, door verdubbelde vlijt, mijne erkentenis te betoonen, wijl ik niets meer vermogt. Men verlangde echter meer van mij, en gaf mij niet onduidelijk te kennen, dat men gaarne zien zou, dat ik de dochter ten huwelijk vroeg. Karoline was mooi en lief, en zal ongetwijfeld eene beminnelijke huisvrouw worden; ware mijn hart nog vrij geweest, met drift had ik den gegeven' wenk mij ten nutte gemaakt; dan, ik beminde hartstogtelijk, en had mijner louize trouw gezworen. Met de meestmogelijke kieschheid en openhartigheid tevens kwam ik voor de zaak uit; men scheen deze verklaring wél op te nemen, werd echter van dat oogenblik koel en stijf, en gaf mij, kort daarna, tamelijk koud, mijn
afscheid.
Ik ving den terugtogt aan; maar mijn ligchaam was uitgeput; het reizen verzwakte mij nog meer; te Z - werd ik op nieuw krank, en moest naar het hospitaal; en, hoewel zulks van geen' langen duur was, zoodat ik hetzelve weldra weder konde verlaten, was ik echter nog onbekwaam tot den arbeid, en konde mijnen togt slechts bij kleine dagreizen voortzetten. Ofschoon, gedurende mijne eerste ziekte, mijn meester de voornaamste kosten had betaald, zoo was toch het een en ander te mijnen laste gebleven; maar

{==235==} {>>pagina-aanduiding<<}
bij de tweede moest ik alles bekostigen. Dus verdween mijn gereed geld. Zoo lang ik ziek was, konde ik niet naar huis schrijven, en konde noch wilde zulks aan een' vreemden opdragen; daarna kwamen mijne brieven, of althans de antwoorden, in 't geheel niet te regt, daar de oorlog den vrijen postomloop stremde. Hoe zuinig ik het diensvolgens ook aanleide, zoo bleef mij ten laatste niets meer over; en, toen ik nu overal werk zocht, vond ik het ongelukkig nergens. Mij restte alzoo geen ander middel, om mijn leven te rekken, dan de mededeelzaamheid mijner natuurgenooten.
Hard was het mij, hetzelve aan te wenden; maar, nood breekt wet. Gij kunt begrijpen, hoe zuur het mij viel, gewoon aan een' ruimen burger-pot, thans met een gebedeld stuk broods mijn middagmaal te doen, en niet zelden met geregtsdienaars te vechten! Zoo ging het verscheidene dagen; nu vond ik goed- dan hard-hartige lieden, maar nergens werk, ook te B - niet, waar ik gisteren kwam, en het zeker dacht te vinden. Ik moest alzoo wederom mijne toevlugt nemen tot bedelen; naauwelijks had ik echter eene gift gevraagd, of ik zag een' dienaar der justitie op mij afkomen. Ik zocht mijn heil in de vlugt; hij vervolgde mij, en haalde mij spoedig in, daar ik flaauw van honger was; in eene afgelegene straat, evenwel, gelukte het mij, hem op den grond te werpen, en op deze wijze mij van hem te ontslaan; dan, hij riep een' ander', die mij tegenkwam, te hulp; deze greep mij, en beiden wilden mij voortslepen; toen spande ik mijne laatste krachten in, en rukte mij los. Doch nu schoot mij niets over, dan de weg naar de poort; dezen sloeg ik in, en ontkwam gelukkig.
Ik doorliep verscheidene dorpen; maar de menschen waren allen op het veld, en slechts eenige oude vrouwen te huis; eene derzelven gaf mij een stuk broods. Hiermede en met eene teug waters uit de naaste bron verkwikte ik mij weder eenigzins, en besloot nu, mijnen togt zoo ver mogelijk te vervolgen, want het bedelen stond mij geweldig tegen.
Des avonds deed zich de honger weder gevoelen; ook moest ik naar een nachtverblijf omzien. Lang duurde het, eer ik een dorp bereikte; eindelijk kwam ik aan een fraai buiten, dat, zoo ik meene, door den heer van het dorp bewoond wordt. Hier, dacht ik, zal toch wel een plekje in de schuur en eene bete broods voor mij ten beste zijn! Niemand aan de poort, ook geene schel vindende, opende

{==236==} {>>pagina-aanduiding<<}
ik het ijzeren hek, dat aanstond, en naderde het huis. Twee vastliggende doggen sloegen aan, en de groote heer opende, zijne meerschuimen pijp rookende, een venster. Hij sprak mij forsch aan, en toen ik, beschroomd, hem mijne bede voordroeg, overlaadde hij mij met de grofste scheldwoorden, verwees mij tot arbeiden, en dreigde mij, wanneer ik mij niet oogenblikkelijk verwijderde, de honden op het voorplein op mij te laten aanhitsen. Ik wierp een' blik op deze kolossale beesten - beide beknabbelden een been, dat ik hun benijdde! Geen' lust hebbende om door hen verscheurd te worden, pakte ik mijne biezen.
“Ga heen en arbeid!” is het gewone antwoord van velen, wanneer hun iemand om eene aalmoes vraagt, die geen kreupele of stokoud is. Ach! zoo zij eens wisten, of liever bedachten, hoe bezwaarlijk het dikwijls valt, ook met den besten wil, aan werk te geraken! Hoe zal een handwerksgezel arbeiden, wanneer hij alomme door alle meesters wordt afgewezen, wijl zij reeds werkvolk genoeg hebben, of handel en bedrijf veelligt juist stilstaan? (*) Gesteld ook, hij zet zijn handwerk voor een' tijd ter zijde, om alles aan te vatten, wat hem maar voorkomt: zijn niet overal bedrijfloozen en behoeftigen in menigte, die als daglooners arbeiden? Kunnen deze zich niet veel gemakkelijker werk verschaffen dan de onbekende vreemdeling; zal men gene niet liever gebruiken dan dezen, en wordt hem in de meeste steden door de policie zelfs een toereikend oponthoud vergund? Welk burger of boer zal een mensch, van wien niemand weet, van waar en wat hij is, in zijne dienst opnemen, al ware ook de broodelooze schoenmaker of smid even goed tot arbeider bruikbaar, of omgekeerd? - Neen, waarlijk! het is ligt gezegd, wanneer men geen' trek tot geven heeft, maar dikwijls, met den besten wil, zwaar, zich werk te verschaffen.
Ik kon niet besluiten, naar het naaste, veraf gelegene dorp te gaan; ik was moedeloos, en morde tegen God en menschen. Wien heb ik ooit leed gedaan, dat men mij, arme, dus verstoot, en mij niet eens de beenen gunt, die men den honden voorwerpt? - o God! zoo mijn vader,

{==237==} {>>pagina-aanduiding<<}
mijne moeder, mijne louize dit eens wisten!... Ik wierp mij onder eenen boom neder, en weende; want honger en nachtvorst beide beletteden mij zelfs den slaap. Het denkbeeld van zelfmoord kwam bij mij boven; doch de vreeze Gods hield mij terug. Ik besloot, voor 't minst den volgenden dag nog af te wachten, op hoop van uitkomst, en sliep eindelijk in.
In den droom verscheen mij mijne moeder en louize, die mij bittere verwijten deden, dat ik een zelfmoordenaar geworden was, en mij zeiden, dat het haar, door onafgebrokene voorbeden, gelukt was, dat het Opperwezen mij vergeven, en weder in het leven teruggeroepen had.
Vrij laat in den morgen ontwaakte ik; ik gevoelde mij verkwikt, en schaamde mij over mijne kleinmoedigheid van gisteren; ik bad God om vergiffenis, en smeekte Hem, als teeken derzelve, heden mijne pogingen met beteren uitslag te willen bekroonen. De honger begon mij van nieuws te kwellen. Ik ontdekte digt bij mij een' kersenboom, verkwikte mij eenigzins met deszelfs halfrijpe vruchten, (hetgeen ik als een goed voorteeken aanzag) en begaf mij op weg. Eene poos gegaan hebbende, klopte ik aan eene boerenwoning. Lang duurde het, eer ik gehoor verwierf, en - werd afgewezen. Ik ging weder een goed eind wegs, en kwam bij u. Ook gij weest mij af. Toen ontzonk mij weder alle moed. “God heeft u verlaten,” dacht ik, “of Hij trekt zich onzer in 't geheel niet aan. Geen muschje valt van het dak, zoo heet het, zonder Zijnen wil; maar u laat Hij versmachten.... Moet ik dan sterven, zoo zij het liever vrijwillig, dan van honger!” En nu was mijn besluit genomen. Daar ontmoette mij onder weg nog een prachtig vierspan, achter en voor van bedienden omgeven. “Daarheen moet gij u wenden!” dacht ik. In de kostbaar vergulde koets zat één enkel heer, met het uitzigt van een' Engelschman; doch een Duitsch: “Nichts!” donderde mij in het oor, toen ik smeekend naderde, en de koets verdween. Hij had dan niets, de man, die met vier paarden en even zoo vele bedienden reisde; die veelligt dagelijks eens zoo veel goudstukken uitgaf of wegwierp, als ik anders stuivers kon verdienen! Hij had niets voor een' armen, die voor een dubbeltje hem zoo hartelijk dankbaar zou zijn geweest! O, waarlijk, ook naar de letter opgevat, het is ligter, dat een kemel ga door het oog eener naald, dan dat een rijke inga in het rijk van God!

{==238==} {>>pagina-aanduiding<<}
Immers, hoe gaat het velen rijke lieden? Leven zij niet in weelde en overdaad, lustig en vrolijk, en wijzen de armen terug, als lastig ontuig, meenende al zeer veel gedaan te hebben, wanneer zij jaarlijks eenige weinige guldens tot weldadige inrigtingen bijdragen? Maar, hoe vele armen zijn er, die van dezelve geen genot hebben en honger lijden! Wat was het voor de rijken, wanneer zij dagelijks slechts het honderdste deel hunner inkomsten ten beste der armen besteedden? Viel dit soms een' onwaardigen ten deel, hoe menige eerlijke ongelukkige werd daarentegen voor de uiterste ellende, zelfs voor den hongerdood bewaard! Maar, terwijl zij belijden: “Wij zijn allen broeders in christus jezus,” rennen zij den met lompen gedekten broeder voorbij, dat hij met slijk bespat wordt, en, smeekt hij om eene kleine gift, dan is het: “Ik heb, of ik geef niets!” of zij werpen hem ten huize uit, wanneer hij het waagt, hunnen drempel met zijne voeten te bezoedelen, ten einde hun mededoogen door het aanschouwen zijns jammers op te wekken!
Getroffen stond ik stil, toen de rijke man mij voorbijsnorde, en zag hem weemoedig na. “Welaan, het zij dan zoo!” sprak ik: “God en menschen verlaten u; niets blijft u over, dan struikroover te worden, om uw ellendig bestaan te erlangen, of - aan hetzelve een einde te maken. Kies het laatste!” Ik besteeg de kleine hoogte, waarop gij mij vondt; daar verscheurde ik eerst eenige papieren, die ik ongaarne in vreemde handen zag: het overige hebt ge gehoord en gezien. Zonder u hadden mij de wateren verzwolgen. Gij waart mijn goede Engel, die mij van eene groote zonde weêrhield, en wien ik mijn toekomstig aardsch geluk zal te danken hebben. Hoe kan ik u genoeg danken!...’
‘Zwijg!’ hernam ik geroerd: ‘Ik moet veeleer mij schamen, medeöorzaak te zijn geweest, die u tot wanhoop dreef; maar ik wil pogen mijn ongelijk te herstellen.’
Nu stelde ik hem een toereikend reisgeld ter hand, om naar zijne woonstede te kunnen komen; en dewijl hij dit niet als geschenk wilde aannemen, maar er op staan bleef, zoodra hij weêr zou zijn te huis gekomen, het mij terug te schikken, (hetgeen hij ook werkelijk gedaan heeft) zoo drong ik hem nog eene kleinigheid op tot een aandenken. Den volgenden morgen nam hij een aandoenlijk afscheid van mij. Langer wilde hij niet vertoeven, omdat hij vurig verlangde naar het ouderlijke huis.

{==239==} {>>pagina-aanduiding<<}

‘Thans ben ik voor altijd bevestigd in het geloof aan de Voorzienigheid, die alles ten beste stuurt! Mogt Zij mij mijn' vorigen wanhopigen twijfel vergeven!’ zoo sprak hij bij het afscheidnemen: ‘Waart ge gisteren morgen in eene goede luim geweest, toen ik tot u kwam, dan hadt ge mij waarschijnlijk eene kleine gift geschonken, met welke ik niet lang geholpen ware geweest; en hoe had ik, onbekende, iemand om eene grootere ter leen durven vragen? In stede daarvan zondt ge mij weg, en God beschikte het alzoo, dat juist gij, mijn goede Heer, mijn weldoener wierdt.’
Hij vertrok, en ik zond nooit weêr een' bedelaar ongetroost henen.

(Het vervolg en slot hierna.)





Zucht naar hooger.


Zie de diadeem der zon, 
Met haar duizend gouden stralen, 
Rusten op der bergen top; 
Niets kan bij dat schouwspel halen; 
Zoet verlangen voert ons op; - 
Maar in 't stijgen zien wij neder; 
Wat omlaag is, boeit nog 't oog; 
't Weislend hart wil beurtlings weder 
Naar deze aarde en naar omhoog. 
 
Zoo gaarne toeft de knaap op groene weiden; 
't Omheinde dal sluit heel zijn wereld in. 
De tooverstaf van jeugd en onschuld beiden 
Huwt zaligheid aan onbedorven zin. 
Wat zegt voor hem een hooger vreugdbereiden? 
Hij kent op aard' geen hooger vreugdgewin. 
Ver boven 't slot, als bergsieraad geprezen, 
Roemt hij zijn kluis, hoe laag zij ook moog wezen. 
 
Jongling wordt de knaap; in 't hart 
Blaakt een vuurgloed; oog en wangen 
Zijn getuigen van dien gloed. 
Kinderblooheid wordt vervangen 
Door manhafte kracht en moed. 

{==240==} {>>pagina-aanduiding<<}

Voor zijn borst, zoo fier en open, 
Wijkt de levensdroom te vroeg; - 
Voor zijn uitzigt, voor zijn hopen, 
Is hem de aard' niet ruim genoeg. 
 
Hij zweeft omhoog naar 't rijk der Idealen; 
Maar 't droomend hart blijft onbevredigd dáár; 
Zijn aanblik keert naar 't groen tapeet der dalen. 
Zoo eenzaam - neen - dat leven valt hem zwaar. 
't Is feest omlaag, bij 't lied der nachtegalen; 
Op 't steil gebergt', daar woont slechts de adelaar. 
De herdersfluit lokt hem, met blijde toonen, 
Naar 't dal terug, waar blijde menschen wonen. 
 
Nu verzoend met tijd en lot, 
Smelt het Ideaal der droomen 
Met het beeld des levens zaam. 
Aan de beeken, aan de boomen 
Meldt hij zijn geliefdes naam. 
Niets begeert hij meer van 't leven; 
Rijk vergoed wordt elk gemis. 
Kan de wereld méér nog geven, 
Als zij reeds een hemel is? 
 
De sneeuw des tijds daalt op zijn blonde haren; 
Voor hem ook breekt des levens winter los. 
De grijsaard droomt; - en als in vroeger jaren 
Tooit zich op nieuw 't verschiet in lentedos. 
Voor hooger heil laat hij de wereld varen; 
Zijn laatste zucht vliedt met zijn' laatsten blos; 
En zij, die hem naar 't echtaltaar geleidden, 
Verzellen hem, waar aarde en hemel scheiden. 
 
Treurt niet, gij, die lijden moet! 
't Raadselachtig leven, braven! 
Eindigt, hoe veel tranen 't kost. 
Daalt Gods adem op de graven, 
Dan is 't raadsel opgelost. 
Laat vrij 't graf ons stofkleed rooven! 
Heilig was des jonglings wensch. 
De eeuwge roeping is naar boven. 
Hooger, hooger moet de mensch! 
 
g. van enst koning. 








{==241==} {>>pagina-aanduiding<<}

Als het diep verloopt, verzet men de bakens.


Als een zeeman d' oever nadert 
Van het overzeesche strand, 
Dan staart hij op vuur en baken, 
Met het roer in vaste hand: 
Want die beide zijn hem teekens, 
Waar hij veilig zeilt, waar niet; 
En gerust durft hij 't vertrouwen, 
Waar zijn oog die teekens ziet. 
 
Maar, wanneer door storm en stroomen 
't Zand op d' oever zamenhoopt, 
In de diepten banken rijzen 
En de vaart aldus verloopt; 
Dan wordt hem dat zelfde teeken, 
Dat hem eertijds redding bood, 
Bron van ongemeten rampen, 
Ja het voert hem in den dood! 
Fluks wordt dus een ander teeken 
Door den strandvoogd opgerigt, 
En de zandgrond aangewezen, 
Die in de oude vaart nu ligt. 
 
Zoo ook gaat het in de wereld: 
't Geen ons thans tot eer verheft, 
Wordt op morgen ons niet zelden 
Oorzaak, dat de smaad ons treft. 
 
Dwazen zijn het, die de bakens 
Niet oplettend gadeslaan, 
Maar, hoe ook het lot moog' keeren, 
Steeds hetzelfde voetpad gaan; 
Die, door schreeuwen en door razen, 
Keeren willen wind en stroom: 
't Zijn opregte Don-Quichotten, 
Die zich streelen met een' droom. 
 
Schurken zijn het, die, als slaven, 
Schreeuwen met den grooten hoop, 
Wier geweten, hoe 't moog' keeren, 
Voor een ieder is te koop; 

{==242==} {>>pagina-aanduiding<<}

Die voor vorsten 't volk vertrappen, 
Als hunne almagt kluisters smeedt, 
Met het volk van vrijheid schreeuwen, 
Als 't gezag en wet vertreedt. 
 
't Is voorzigtig, zich te schikken 
Naar de wenken van het lot, 
Zoo lang zwijgen en verdragen 
Ons niet schuldig maakt voor God. 
Maar 't is pligt, wanneer 't geweten 
Eischt, dat wij den stroom weêrstaan, 
Dan met waardigheid te hand'len, 
Moedig onzen weg te gaan. 
 
Ons geweten zij ons baken! 
Daarop steeds het oog gerigt, 
En, wat om ons moog' verkeeren, 
Nimmer afgedwaald van pligt! 
 
p. mabé, jr. 







Het geluk van den dichter.


Hoe bruist en woelt en kookt me in de ad'ren 
Het jeugdig en onstuimig bloed! 
Hoe klopt mij 't hart van edele aandrift! 
Hoe brandt mijn borst van heil'gen gloed! 
Ik voel 't!... Apollo! ja, 'k zal zingen 
Van 't heil, dat ik door u geniet, 
En hoe uw kunst, van alle kunsten, 
Ons 't allermeeste voordeel biedt. 
 
Moge ook de Effecten-speculatie 
Een lucrative handel zijn; 
Ze is toch een kunst met vele kansen, 
En voor een' Christen vaak te fijn! - 
Een Medicus in onze dagen, 
Het is zoo, heeft een goed bestaan; 
Maar hebt ge een al te teêr geweten, 
Dan raad ik 't u toch nimmer aan. - 
Een Advocaat? O, wil toch zwijgen! 
Heb ik niet menig' goeden vriend, 
Die jaren lang reeds practiseerde, 
En 't drooge brood naauw heeft verdiend? - 

{==243==} {>>pagina-aanduiding<<}

Een Dominé? Wat zal ik zeggen! 
Ik zegen nog mijn vast besluit, 
Om eenmaal predikant te worden; 
Maar toch - het ziet er bitter uit. 
'k Wierp onlangs in een' goudvischvijver 
Een enkel kruimeltjen en floot; 
Daar kwamen, ja, wel honderd vischjes, 
Die hapten naar dat stukje brood: 
Zoo gaat het met de vacatures; 
Naauw wordt er nog van één gehoord, 
Of honderd proponenten preken, 
En één toch gaat er maar meê voort. - 
Soldaat? Ja, dat is wat te zeggen! 
Ik was het ook een maand of tien; 
Maar, moog' het nooit weêr noodig wezen, 
Dat m' in de rijen mij moet zien! 
Vindt m' aan 't geweer een enkel smetje, 
Dan speelt men vreeslijk op zijn' poot; 
't Is altoos exerceren, poetsen, 
En - tot besluit schiet men u dood! - 
Neen! beter post, dan die van Dichter, 
Bestaat er niet op 't wereldrond. 
Bij haar toch waagt men niet zijn leven, 
Maar blijft er frisch bij en gezond. 
Men stopt zijn pijp met echten knaster; 
Men drinkt (hetgeen er bij behoort) 
Zijn' goeden wijn, bij 't knappend vuurtje, 
En smookt en dampt en dicht maar voort. 
En heeft men dan een aardig versje 
Op zijn gemak bijeengelapt 
Uit oude, lang begraven dichters, 
(Geen hunner, die ons ooit verklapt) 
O, welk een hemelsch vergenoegen 
Bezielt den waren dichter dan, 
Nog zoeter dan in 't edel jas-spel 
Den speler, is hij boven jan! - 
Maar, is dat alles? Neen! dan wijdt men 
Aan d' een of and'ren grooten Heer 
Zijn meesterstuk (Vorst Fred'rik Willem 
Van Pruissen mint vooral die eer); 
En die Mecénas van de kunsten 
Neemt gunstig dan het dichtstuk aan. 
(Wat eer voor de echte Muzenzonen!) 
Maar, daar is 't nog niet meê gedaan: 
Dan zendt hij hem een mooi prezentje, 
Een snuifdoos met juweel omzet, 
Of een medaille met zijn borstbeeld 
En een' geleidbrief fraai en net. 
O, wie, wie waagt het, te beschrijven, 
Wat dan mijn dichter niet gevoelt; 
Wat reine, hemelreine vreugde 
Hem dan in borst en ad'ren woelt! 

{==244==} {>>pagina-aanduiding<<}

Dan komt een heir van boekverkoopers, 
En smeekt u, dichter boven jan! 
Om de uitgaaf van een' ganschen bundel, 
En maakt er gouden specie van: 
Voor u? voor zich? ... Wat wil dat zeggen? 
Hij heft belasting van 't publiek; 
Durft hij een opcent er op leggen, 
Voor hem de spijs, voor u de kliek! 
Maar, wat hier bovenal moet wegen 
Op een gemoed, zoo sier als teèr, 
En wat door u slechts wordt verkregen, 
Is (voelt uw waarde, o Dichters!) de eer. 
Apollo, edelste der Goden, 
Hoe groot toch is de zaligheid, 
Die gij voor uwe ware priesters, 
Voor d' echten Muzenzoon bereidt! - 
Maar verder. Heeft hij de aardsche loopbaan 
Zoo kalm en zalig doorgeleefd, 
En komt dan mag're Hein hem halen, 
Hij sterft niet, schoon hem de aêm begeeft. 
Wat sterven! Neen! een heir poëten 
Galmt dan, in huilend maatgeluid, 
Hun droefheid over zijn verscheiden, 
Zijn' lof, zijn' roem, zijn glorie uit. 
En eind'lijk rijst een grafgesteente, 
Ter eere van den grooten man, 
Van echt albast of kostbaar marmer, 
Dat eeuwen zelfs trotseren kan. 
En, schoon reeds lang zijn lieve zangen 
Veranderd zijn in scheurpapier, 
Of aan 't verderf ter prooi gegeven, 
't Deert zijne onsterf'lijkheid geen zier. 
De naneef toch, in later dagen, 
Die ooit zijn heilig graf betreedt, 
Kan daar in gouden lett'ren lezen: 
Hier onder ligt een groot poëet! 


Groningen.


w.r. van hoëvell, Cand. in de Theol.


Hoe lamme vrijers loopen leeren.


Annet was arm, maar jong en schoon, 
Met roosjes op de blanke koon: 
De vrijers schenen lam. 
Nu, rijk, schoon oud en stram, 
Nu komen zij bij hoopen: 
De vrijers leerden loopen! 


No. III. Meng. bl. 133. reg. 17 v.o. staat wij, lees mij.
No. IV. bl. 179. reg. 2. lees rondom.
- bl. 194. reg. 1. lees modderpoel.




{==245==} {>>pagina-aanduiding<<}

Mengelwerk.

De pest te Athene, de zwarte dood en de cholera in Europa voorgesteld als eene proeve van den zedelijken invloed van volksrampen in de oudheid, in de Middeleeuwen en in onze dagen. (*)

Niet het gewoon beloop des levens getuigt, wat de mensch is en wat hij vermag, maar zijne kracht openbaart zich dan eerst, als ongewone gebeurtenissen de effenheid van zijnen weg verstoren. Eene zeldzame mate van geluk en ongeluk treft en schokt de ziel; zij brengt de geheimste gedachten aan het licht, en zet de verborgenste springveren in werking. Beslissende oogenblikken persen tot eene bepaalde keuze; onverschilligheid heeft dan een einde; stilstaan is onmogelijk; de gehechtheid aan beginselen wordt op de vuurproef gesteld, en de mensch rijst of daalt in zedelijke waarde.
Gelijk deze zoo gewone opmerking omtrent den afzonderlijken mensch waarheid bevat, zoo vindt zij ook hare toepassing bij geheele volken. De geschiedenis staat daar, als getuige voor die waarheid; zij predikt dezelve, op de meest verschillende tooneelen, met eene kracht van taal, welke door den loop der eeuwen niet is verzwakt. Griekenland door de Perzen benard, en Rome na de Punische oorlogen; Carthago na den slag bij Cannae en in zijnen val; onze natie in den strijd met Spanje en in het bezit van den handel der wereld; diezelfde natie van het juk der dwingelandij ontslagen, en verdrukt door de snoodheid der hedendaagsche staatkunde - zietdaar voorbeelden, welke toonen, hoe veel of hoe weinig een volk vermag in het worstelen met zijne twee grootste vijanden, met voor- en tegenspoed; zietdaar tijdperken, waarin

{==246==} {>>pagina-aanduiding<<}
de houding van een volk het getrouw afdruksel is van het inwendig leven, en ten maatstaf verstrekt van de waarde en sterkte der beginselen, die hetzelve bezielen.
Ik wenschte uit de geschiedenis van zoodanige beproevingen, door de bewoners van geheele landen en steden verduurd, en wel uit de geschiedenis der volksrampen, een voorbeeld ter bevestiging van het gezegde bij te brengen. Daartoe zal ik eene gelijke volksramp kiezen uit de Oudheid, uit de Middeleeuwen en uit onze dagen, om alzoo den aard en de kracht der beginselen te doen kennen, die in zulke beslissende tijdsgewrichten toenmaals en nu de gemoederen hebben vervuld en versterkt. Gij gevoelt, M.H., dat ik de besmettelijke ziekte bedoel, welke, onder den naam van pest, oudtijds Athene, later, onder de benaming van zwarten dood, Europa, en in deze eeuw, onder die van Cholera, ons werelddeel, ons vaderland en ook de stad onzer inwoning geteisterd heeft. Deze drie gebeurtenissen, in haren aard zoo gelijk, in hare uitwerkselen zoo ongelijk, de pest te Athene, de zwarte dood en de Cholera in Europa, wenschte ik u voor te stellen als eene proeve van den zedelijken invloed van volksrampen in de Oudheid, in de Middeleeuwen en in onze dagen.
Wij hebben het verhaal van de besmettelijke ziekte, gewoonlijk de pest genoemd, die in het jaar 429 vóór onze gewone tijdrekening te Athene woedde, aan den Griekschen Geschiedschrijver thucydides te danken, die, met eene wijsgeerige kennis van menschen en staten, in een' grootschen en krachtigen stijl, het merkwaardige tijdvak van den Peloponnesischen oorlog beschreven heeft. Reeds in de oudheid werden de afzonderlijke beschrijvingen of tafereelen, die hij in zijne geschiedenis heeft ingevlochten, algemeen bewonderd, en onder deze bekleedde het tafereel van de pest te Athene een' voornamen, ja den eersten rang. Het heeft deze waarde ook naderhand altoos behouden, zoodat voortreffelijke latere Dichters, lucretius (VI. 1144-1284), virgilius (Georg. III. 478-565) en ovidius, (Metam. VII. 520-614)

{==247==} {>>pagina-aanduiding<<}
het niet beneden zich geacht hebben, den Historieschrijver in hunne zangen na te volgen. Ik zal, door eene getrouwe vertaling van dit beroemde meesterstuk van teekening, u eenig denkbeeld trachten te geven, niet van den stijl en de welsprekendheid van thucydides, maar van de hevigheid en de uitwerking dier ziekte op de zedelijke gesteldheid van de bevolking der hoofdstad van Griekenland. Het verhaal luidt aldus:
‘De ziekte begon het eerst de Atheners aan te tasten, ofschoon zij, naar men zeide, reeds te voren op vele plaatsen, op Lemnos en de naburige eilanden woedde. Men vindt echter niet aangeteekend, dat dezelve ergens zoo hevig geweest zij, en eene zoo groote menigte menschen hebbe weggerukt. Want de Geneesheeren konden in het eerst de kranken niet helpen om hunne onkunde van de ziekte, en zij zelve stierven inzonderheid des te meer, naar mate zij de lijders meer bezochten. Alle menschelijke kunst vermogt niets. De gebeden, die in de tempelen werden uitgestort, en de toevlugt, die men tot orakels en dergelijke middelen nam, alles was onnut. Ten lange leste door de plaag vermeesterd, lieten zij dit na.
Deze ziekte vertoonde zich, naar men verhaalt, het eerst in Ethiopië, en verspreidde van daar zich verder over Egypte en Lybië en een groot gedeelte der landen van den Koning van Perzië. Intusschen sloeg zij op het onverwachtst naar Athene over, en waren de bewoners van den Pireëus de eersten, die daarvan werden aangetast, zoodat ook door hen werd uitgestrooid, dat de Peloponnesiërs de wellen vergiftigd hadden, vermits aldaar toen nog geene fonteinen waren. Naderhand echter strekte zij zich uit naar de bovenstad, en sleepte veel menschen weg.
De hevigheid van deze ziekte laat zich moeijelijk beschrijven; ook was dezelve in andere opzigten zoo ontzettend, dat zij de krachten der menschelijke natuur te boven ging; zij tastte een' ieder aan, en het bleek reeds daaruit, dat het iets anders was dan eene gewone ziekte. Want de vogels en viervoetige dieren, die gewoon

{==248==} {>>pagina-aanduiding<<}
zijn op menschenvleesch te azen, raakten de doode ligchamen, die in grooten getale onbegraven lagen, of niet aan, of zij stierven, indien zij er van proefden. Hiervan strekt ten bewijze, dat deze soort van vogels blijkbaar verminderde, en dat men dezelve even min bij de lijken, als ook elders zag. Inzonderheid getuigden de honden, gewoon met menschen om te gaan, nog sterker van die uitwerking der ziekte.
‘Aldus,’ zoo luidt het verhaal verder, ‘was het met deze ziekte in 't algemeen gesteld, om van andere toevallen niet te spreken; want een ieder had iets, wat van de ontmoetingen eens anderen verschilde. - Dezen stierven uit gebrek aan oppassing; genen, ofschoon behoorlijk verpleegd, ondergingen hetzelfde lot. Er was ook geen algemeen beproefd geneesmiddel uitgevonden, dat den gebruiker eenig nut aanbragt; want wat den eenen ten baat geweest was, dat strekte den anderen tot nadeel. Geen ligchaamsgestel, hetzij sterk of zwak, vermogt het geweld der ziekte te weêrstaan; maar zij sleepte allen weg, ofschoon zij met de grootste zorgvuldigheid verpleegd werden. Een der ergste kenteekenen van deze ziekte was, dat, zoodra iemand zich door dezelve voelde aangetast, hij zich aan moedeloosheid overgaf; want, terstond tot vertwijfeling overgeslagen, stelde hij zich te meer bloot, daar hij de kracht verloor om tegenstand te bieden. Hierbij kwam, dat de een door de verpleging van den anderen zich de besmetting berokkende, en zoo stierven zij weg als het vee. Het was deze bijzondere geaardheid der ziekte, die de grootste sterfte veroorzaakte. Wanneer zij toch uit angstvalligheid weigerden elkander te bezoeken, kwamen zij eenzaam en verlaten om, zoodat vele huisgezinnen wegens gebrek aan verzorging geheel uitstierven. Begaven zij zich naar de kranken, zoo moesten zij het evenzeer met den dood bekoopen, hetgeen inzonderheid het lot van de genen was, die nog eenig werk van de deugd maakten. Deze toch ontzagen, uit vrees voor schande, zichzelve niet, maar gingen naar de woningen van hun-
{==249==} {>>pagina-aanduiding<<}
ne vrienden, om dezen te bezoeken, daar de huisgenooten zelve, door het gejammer der stervenden afgemat, niet langer bewogen werden, als vermand en overheerd door de grootte van het onheil. Die het gevaar te boven kwamen, toonden nog het meeste medelijden met de stervenden en kranken, zoo wel omdat zij de kwaal door ondervinding hadden leeren kennen, als
omdat zij nu voor zich ook veilig waren; want niemand kreeg de ziekte voor de tweede maal zoo, dat hij er aan stierf. Dezen werden van de anderen gelukkig gerekend, en, terwijl zij zelve over hun ongedacht behoud juichten, voedden zij zelfs eene flaauwe hoop, van in 't vervolg van tijd door geene andere ziekte weggerukt te worden.
Bij deze heerschende ziekte kwam nog de groote toevloed van menschen uit de omstreken naar Athene; een kwaad, wat de landlieden inzonderheid drukte. Want vermits er geene huizen waren, en zij om het (heete) jaargetijde in benaauwde hutjes woonden, zoo stierven zij veelal bij geheele hoopen weg, ja de dooden lagen de een over den anderen heen, en hadden in die houding den adem uitgeblazen; de halfdooden sleepten, uit verlangen naar water, zich door de straten, en kropen rondom al de fonteinen. Zelfs de tempels, die zij als woningen hadden betrokken, waren opgepropt met lijken van menschen, die er den geest gegeven hadden. Want vermits de ramp bovenmate drukte, en de menschen niet wisten, wat te doen, of waarheen zich te wenden, zoo hadden zij langer evenmin eerbied voor het heilige als voor het onheilige. Alle wetten, die men te voren in het stuk van begraving in acht genomen had, werden met voeten getreden, en een ieder begroef zoo goed als hij kon. Velen, die door het menigvuldig afsterven van hunne huisgenooten gebrek aan het noodige hadden, gingen bij de begrafenis schaamteloos te werk. Sommigen plaatsten hunne dooden op vreemde houtstapels, en hen voorkomende, die ze hadden opgerigt, staken zij dezelve in brand, en terwijl het lijk van

{==250==} {>>pagina-aanduiding<<}
den eenen in vlam stond, wierpen weêr anderen het lijk, dat zij droegen, er boven op, en spoedden zich weg.’
Zietdaar, M.H., het sprekend tafereel van eene ziekte, zoo hevig en raadselachtig in haren aard, dat hippocrates nog in lateren tijd het belangrijk genoeg achtte, ze te beschrijven, en er de oorzaken en de geneeswijze van op te sporen. Het kon niet missen, of eene zoo algemeene en vreeselijke ramp moest het volk van Athene diep tressen en schokken, en ongewone gevolgen onder hetzelve voortbrengen. Hoogstmerkwaardig was dan ook de uitwerking van dezelve op de harten der menschen. Ik zal het niet wagen, dezelve te schetsen, maar ook hier den meergemelden Geschiedschrijver laten spreken:
‘Deze ziekte,’ zoo vervolgt thucydides zijn verhaal, ‘gaf te Athene ook in een ander opzigt aanleiding tot grooter ongeregeldheid. Een ieder toch durfde nu datgene in het openbaar plegen, wat hij vroeger uit schaamte verborgen gehouden had, zoodat hij zijnen lust niet had durven involgen. Nu zij echter den plotselijken ommekeer van zaken aanschouwden, en zagen, dat de rijken onverwacht stierven, en dat zij, die voorheen niets bezaten, eensklaps in het bezit van derzelver schatten geraakten, besloten zij het aldus verkregene schielijk en ter bevrediging van hunnen lust te gebruiken, zijnde beide hun leven en hunne bezittingen slechts kortstondig en mogelijk maar voor een' enkelen dag. Niemand was gereed, voor eene loffelijke zaak iets uit te staan, het zeer onzeker achtende, of hij vóór het uitvoeren van dezelve niet reeds weg zoude zijn. Wat echter een ieder als aangenaam en voordeelig achtte, dat werd ook als eerlijk en nuttig aangemerkt. Vrees voor de Goden noch voor menschelijke wetten hield hen daarvan terug, zoo wel omdat zij oordeelden, dat de Goden te eeren en niet te eeren op hetzelfde uitkwam, dewijl toch allen eveneens stierven, als omdat niemand lang genoeg dacht te leven, om voor zijne gepleegde misdrij-
{==251==} {>>pagina-aanduiding<<}
ven de straf, door de wet bepaald, te ondergaan. Veeleer dachten zij, dat een veel zwaarder strafgerigt, door het Noodlot over hen gebragt, hun reeds boven het hoofd hing, en dat zij billijkerwijze de vermaken des levens nog mogten genieten, eer hetzelve hen trof.’
Ontzettender, dan de verwoestingen der ziekte, is voorzeker deze beschrijving van derzelver invloed op de zedelijkheid der Atheners, en de vraag komt van zelf bij ons op: Vanwaar deze treurige uitwerking? Bragt die ziekte hare verwoesting over de stad in eenen tijd van ruwheid en onbeschaafdheid, toen de zedelijke en godsdienstige beginselen nog niet ontwikkeld, of niet stevig genoeg gevestigd waren? Immers neen, M.H.! het was in de hooggeroemde eeuw der Grieksche Letterkunde, toen pericles de teugels van het bewind in handen had; toen de kunsten als om strijd beoefend en gekweekt werden, en de zeden de hoogste verfijning bereikt hadden; toen een sophocles en euripides door hunne verhevene treurspelen vrees voor de Onsterfelijken en eerbied voor de deugd zochten op te wekken, en een phidias door zijne tempelen en beelden van Goden het volk tot heiligen schroom voor hen zocht te stemmen; in eenen tijd, waarin beschaving al die kracht verspreidde, welke zij ter versterking en bemoediging van den mensch bezit.
Intusschen dient men hierbij in het oog te houden, dat de staat der wetenschappen, waarvan men in deze ramp veel nut had kunnen verwachten, en die der burgerlijke maatschappij niet geëvenredigd waren aan dezen hoogen bloei der kunsten. Met name was de Geneeskunde nog in hare kindschheid; want nog had geen hippocrates haar tot die vastheid gebragt, welke zulk eene ontzettende ramp vereischte; nog kende en bezigde men geene beveiligings- en verplegingsmiddelen, die zoo veel konden toebrengen tot leniging van het kwaad, en het kon derhalve niet missen, of de voortgangen der ziekte en de verstoring der maatschappelijke orde moesten de treurigste tooneelen opleveren.

{==252==} {>>pagina-aanduiding<<}

Maar lag er ook misschien in andere omstandigheden eene reden, welke de ontwikkeling van die verderfelijke zaden bevorderde? Zekerlijk moeten wij niet vergeten, dat de Atheners een volk uitmaakten, dat altijd door zekere bewegelijkheid van inborst en karakter zich kenmerkte; een volk, welks aandoeningen zeer levendig en sterk waren, en dat derhalve, veel meer dan alle andere volken, de tegenstrijdigste hoedanigheden vereenigde, en wel dezulke, die het meest voor verleiding vatbaar zijn. Onder dit volk nu was de Peloponnesische oorlog uitgeborsten, die de sterkste driften deed ontvlammen, en het tooneel van ongehoorde wreedheden en jammeren ontsloot. Pericles had, bij wijze van raad, bevolen, door het verwoesten der landerijen rondom Athene den vijand afbreuk te doen, nadat de bewoners met hunne have zich binnen de muren der stad begeven hadden, en, zonder het te willen, reeds hierdoor aanleiding gegeven tot een treurig verloop van zeden. Ledigheid en de omgang met vreemden maakten het bijwonen van feesten en tooneelvertooningen voor de landbewoners, in de naauwe stad zaamgedrongen, tot behoefte, en de vorige ernst en degelijkheid van zeden gingen te loor. Velen hunner beproefden hun geluk op de zee; de spoedige winsten, hierdoor behaald, en het zwervende leven vervingen de voorvaderlijke soberheid en de stille bezigheden des landbouws, en de eigenaardige wuftheid en ligtzinnigheid namen meer en meer de overhand.
De kracht, die deze ligtzinnigheid zou hebben kunnen bedwingen en besturen, ontbrak aan de Atheners, Godsdienstigheid namelijk. Wij zien er nergens een spoor van het weldadig vermogen, waarmeê de Godsdienst den sterveling in het uur der beproeving ter zijde staat, om hem voor diepen val te bewaren; en nooit welligt vertoonde zich treffender de magteloosheid van het Heidendom in beslissende oogenblikken. Het zij verre van mij, de zuiverheid en kracht der godsdienstige gevoelens te loochenen, die wij in de stelsels van de wijsgeeren

{==253==} {>>pagina-aanduiding<<}
der oudheid, en ook van dien tijd, vinden; maar ik meen mij aan geene eenzijdige beoordeeling schuldig te maken, door te beweren, dat de gewone eerdienst onder het volk de ware grondslagen van sterkte der ziel en vrede des gemoeds miste, en dat het huldigen van het gewone bijgeloof destijds het wezen der godsdienstigheid uitmaakte, zoodat zelfs de vrome anaxagoras alleen op voorspraak van zijnen magtigen leerling pericles den dood ontkwam, die over hem uitgesproken was, omdat hij had durven leeren, dat de Godheid een zuivere Geest is. Luide verkondigt ons dit het tafereel, door thucydides geschetst; want daar aanschouwen wij volslagene ongodsdienstigheid, ter prooije aan uitwendige ellende. Geen geloof aan een Wereldbestuur, dat naar verborgene, maar altoos wijze beginselen den loop der dingen en het lot van een iegelijk regelt, versterkt hier de harten, om te dragen, te dulden en te berusten; geene hoop op een' toekomstigen staat van vergelding rigt den neêrgebogen geest op; geen ontzag voor de heiligheid van God in dit of in het volgend leven wekt ernstige gedachten, en stuit de driften in hare hevigheid; het gevoel van liefde, van innige en werkzame deelneming in het leed van anderen, schijnt als verstorven; met één woord, alle verband van deze aarde en eene hoogere wereld, wat de Godsdienst alleen vermag te knoopen, is verbroken. Trouwens, dit leven op zichzelf te beschouwen, afgescheiden van hooger toezigt, van alle edeler bestemming en bemoedigende uitzigten; de waarde van deugd en godsvrucht alleen naar de voordeelen af te meten, welke zij hier op aarde aanbrengen; in het genot van zinnelijk vermaak het beginsel te volgen: ‘Laat ons eten en drinken, want morgen sterven wij!’ door zelfliefde als eenen kring om zich heen te trekken, en zich van anderen af te sluiten; voor een ijzeren Noodlot te bukken, omdat men het geen' weêrstand
bieden kan - dit zijn de afzigtige trekken, waarmede thucydides zijne tijd- en stadgenooten te midden dier ellende teekent, en waardoor hij een tafereel

{==254==} {>>pagina-aanduiding<<}
voor ons ophangt, waarvan onze verbeelding, waarvan ons Christelijk gevoel met ontzetting terugdeinst.
De beschouwing van dit tafereel heeft ons, naar ik hoop, in de overtuiging bevestigd, M.H., dat de zedelijke indruk der volksrampen van het volkskarakter en van de kracht der godsdienstige beginselen afhangt en daardoor gewijzigd wordt. Wij zien deze waarheid door geheel andere, maar even treffende teekenen gestaafd, wanneer wij op de verwoestingen letten, welke de zoogenoemde zwarte dood in de veertiende eeuw onder de bevolking van Europa aanregtte, en den invloed nagaan, welken hij destijds op de harten en de zeden maakte.
In de jaren 1348 tot 1350 woedde eene besmettelijke ziekte door Azië en Europa. Opgestoken uit de woestijnen van China, overtoog deze Engel des Verderfs weldra Azië met zijne jammeren; van daar zette hij zijnen voet op ons werelddeel, en maaide, binnen den korten tijd van twee jaren, omtrent het vierde gedeelte der toenmalige bevolking van honderd-en-vijf millioenen menschen in Europa weg, dat is vijf-en-twintig millioenen! De Oostersche Keizer johannes kantakuzenus beschrijft dezelve in zijne geschiedboeken op de navolgende wijze (*): ‘Zoo ontembaar was hare kracht, dat noch matige leefwijze, noch sterkte des ligchaams iets tegen haar vermogt. Gezonde zoo wel als zwakke gestellen, allen sloeg zij neder. Zij, die met groote kosten en zorg verpleegd werden, bezweken even als de armen en de verlatenen. Van andere ziekten hoorde men in dit jaar niet; doch was iemand ongesteld, al spoedig sloeg de krankheid tot deze over. De kunst der Geneesheeren stond voor haar stil. Haar geweld had

{==255==} {>>pagina-aanduiding<<}
niet bij allen dezelfde werking. Bij eenigen bragt zij den dood terstond, soms op denzelfden dag, soms op hetzelfde uur, aan. Voor anderen duurde de doodsworsteling twee of drie dagen. Eenig beproefd geneesmiddel was niet te vinden; want wat voor den eenen heilzaam was, bleek vergift voor den anderen te zijn. Hetgeen de ellende vermeerderde, was, dat een ieder, die zieken verpleegde, door de besmetting werd aangetast. Vele huizen waren en geheel van menschen en geheel van dieren uitgestorven. Niets was echter ontzettender, dan de wanhoop der zieken; want zoodra men zich aangetast voelde, bleef er geen de minste hoop op herstel over. Radeloos, door angst overmand, vielen de kranken daar neder; de ontroering en de troostelooze toestand der ziel gaf nieuwe doodprikkels aan de ziekte. Men zag er, die oogenblikkelijk, door schrik bevangen, den geest gaven. In één woord, het is onmogelijk, de ontzettende ziekte in al hare bijzonderheden te beschrijven. Het scheen geen natuurlijk of uit der menschen gewone geaardheid ontstaan verschijnsel, maar in waarheid eene door de Godheid beschikte kastijding te wezen, die aller harten tot bekeering neigde.’ Men herkent in deze beschrijving dadelijk eenige trekken, die uit thucydides ontleend zijn; maar dit strekt geenszins ten nadeele van de geloofwaardigheid des Auteurs. Alle opgaven, elders over deze ziekte voorkomende, stemmen met de zijne volkomen overeen, en hij schijnt met die navolging van den grooten Griekschen Geschiedschrijver alleen eenig sieraad aan zijnen stijl te hebben willen bijzetten.
Geweldig was de schok, dien het gebouw der menschelijke maatschappij daardoor onderging; de Hierarchij won in aanzien en vermogen, want de Kerk verwierf allerwegen schatten en landerijen, meer nog dan na de Kruistogten; en men mag den zwarten dood tot de groote wereldgebeurtenissen rekenen, die den tegenwoordigen toestand van Europa hebben voorbereid. Doch ik wilde u inzonderheid op de zedelijke uitwerking van deze ziekte wijzen.

{==256==} {>>pagina-aanduiding<<}

Deze indruk was zonder voorbeeld, en ging alle beschrijving te boven. Het dreigen van het gevaar stond in het oog der kleinmoedigen gelijk met de zekerheid des doods; velen stierven van vrees bij het naderen der ziekte, en zelfs de standvastigen gaven moed en vertrouwen op. En naar mate de hoop op de toekomst verdween, werden de banden verzwakt en verbroken, die de menschen met hunne huisgenooten en medeburgers naar den geest vereenigden. Zij, die God vereerden, stelden orde op hunne tijdelijke zaken; de eeuwigheid opende zich voor hunne oogen; hun verlangen strekte zich alleen uit naar de zegeningen van de Godsdienst, en de dood had zijne verschrikkingen voor hen verloren. De onverlaat werd op den weg der zonde tot stilstaan gebragt, en keerde tot zichzelven in; boete doen en zich bekeeren, was het gevoel, dat alle Christengemeenten doordrong, en het besluit was algemeen, om der zonde vaarwel te zeggen, het gepleegde onregt nog vóór het verscheiden weder goed te maken, zich met God te verzoenen, en door zware kastijdingen de straf der begane misdrijven van zich af te wenden, Ernstig roerend zijn de woorden van een' Duitschen Kronijkschrijver uit dien tijd, waarin hij die zedelijke gevolgen voorstelt: ‘Het is een erbarmelijke jammer geweest, waarbij er niets anders overbleef, dan dat een iegelijk in deze verschrikking tot een zalig sterven zich heeft moeten voorbereiden; want daar was niets anders, dan de gewisse dood; daarover kwam menigeen tot inkeer, wendde zich tot God, en liet af van zijn boos en zondig leven; de ouders vermaanden hunne kinderen, leerden hun bidden en in den wil van God berusten; desgelijks vermaande de eene nabuur den anderen, want niemand was een enkel uur van zijn leven veilig, en het gebeurde ook wel, dat men de menschen mitsgaders jonge kinderen, eenige biddende, andere zingende, met blijdschap uit deze wereld zag scheiden.’ De rijken maakten zich los van hunne schatten, en begiftigden
kerken en kloosters met dorpen en landerijen, meenende daardoor de genade des Hemels en de ver-
{==257==} {>>pagina-aanduiding<<}
geving van zonden deelachtig te worden. Te Lubeck, den toenmaligen zetel van den Noordschen handel, zeiden kooplieden, wie winsten en bezittingen boven alles gingen, ongevoelig en gewillig hunne rijkdommen vaarwel. Zij bragten hunne schatten naar de kloosters en kerken, om ze op de trappen der altaren neder te leggen. Maar het goud had zelfs opgehouden voor de monniken bekoorlijk te zijn, want het bragt hun den dood; zij sloten de poorten digt, doch men wierp het goud over de muren der kloosters, omdat men geene verhindering wilde dulden in het volvoeren van een werk, waartoe stomme wanhoop de menschen dreef.
Elders openbaarde zich de verderfelijke invloed van deze ziekte op de zeden in even sterk sprekende teekenen. In Engeland stonden, door de groote sterfte onder de Priesters, vele kerken stil, en werden de inrigtingen van hooger en lager onderwijs in hare werking belemmerd; de hebzucht nam toe, en geheele scharen onkundige, van vrouw en kinderen beroofde leeken drongen zich in de geestelijke orden, om aan de vermeerderde bezittingen der Kerk deel te verkrijgen. Hier en daar zag men Geestelijken, die door onchristelijke vrees hunne hooge roeping verloochenden; doch in 't algemeen betoonden zij eene liefde, die zich voor anderen opoffert. Terwijl te Parijs in het Hôtel-Dieu dagelijks 500 menschen stierven, hielden de barmhartige Zusters niet op, het lijden der kranken te verligten. En ofschoon zij blijkbaar door de besmetting werden aangetast, zoodat haar aantal gedurig moest worden vernieuwd, zoo ontbrak het in die godsdienstige vereeniging echter nooit aan leden, die geene vrees voor den dood kenden, en die tot vrome zelfopoffering zich geroepen achtten.
Maar gelijk hier op aarde het goede nergens onvermengd bestaat, zoo zien wij, te midden van die algemeene vertwijfeling der gemoederen, tevens onedele neigingen en hartstogten werken. Hier ontaardt de vrome ijver in dolle geestdrijverij; daar treden schijnheiligheid en huichelarij te voorschijn, die de ernstige teekenen der tijden misken-
{==258==} {>>pagina-aanduiding<<}
nen en ter bereiking van schandelijke bedoelingen misbruiken. Het monnikenwezen stond in de veertiende eeuw nog in vollen bloei; de natiën huldigden de magt en het aanzien der geestelijke orden en broederschappen, en de Hierarchij was voor de wereldlijke regeringen nog altoos geducht. Het lag derhalve in den staat der maatschappij, dat de vrome verbijstering, die in zulke tijden vertooning maakt van openbare boetedoeningen, zich met het kleed van godsdienstigheid zocht te omhangen. Dit geschiedde echter op zulk eene wijze, dat het levendig opgewekt gevoel van boetvaardigheid in eene valsche zucht naar vrijheid ontaardde, aan de Hierarchij de gehoorzaamheid opzeide, en der Kerke een' hevigen tegenstand berokkende.
Terwijl namelijk alle landen van Europa van ellende en gejammer vervuld waren, verhief zich eerst in Hongarije en vervolgens in Duitschland de broederschap der Geeselaars of Flagellanten, met het oogmerk, om voor de zonden des volks boete te doen, en gebeden voor de afwending der pest ten hemel te zenden. Geheele scharen van honderden en duizenden uit alle standen trokken, in het gewaad en de houding van boetelingen, met geesels in de hand, en onder het uitspreken van bepaalde gebeden en het opzingen van veelbeteekenende liederen, in geregelde optogten, met brandende kaarsen en prachtige vaandels, door het land, en hielden tweemaal daags, onder luid gebed en gezang, kastijdingen, welker onnatuurlijke gestrengheid de geestdrijverij maar al te duidelijk te kennen gaf, waaruit de geheele beweging ontstaan was. Weldra ontaardde deze beweging der gemoederen, die vierendertig jaren duurde, derwijze, dat zij voor de Kerk niet alleen, maar ook voor het Christendom dreigde gevaarlijk te worden, en alleen door Keizerlijke en Pauseselijke bevelschriften gestuit en bedwongen werd.
Dit alles bleef echter nog binnen de perken van onzinnige geestdrijverij; maar ontzettend waren de vervolgingen van de Joden, waaraan men met grooter verbittering zich overgaf, dan in de twaalfde eeuw bij den aanvang der Kruistogten. Bij het ontstaan van eene besmettelijke

{==259==} {>>pagina-aanduiding<<}
ziekte vindt het vermoeden van vergiftiging terstond ingang onder de onkundige volksmenigte. En wie kon in de duistere Middeleeuwen de wraak van den grooten hoop, die in zijnen waan slagtoffers eischte, anders treffen, dan de Joden, om hunnen woeker en hun godsdienstig geloof bij de Christenen dier tijden algemeen gehaat? Overal gaf men hun de schuld der rampen. Zij hadden, zeide men, de bronnen en de rivieren vergiftigd en de lucht verpest; zij verbreidden de ziekte door toovermiddelen, alsmede door het ongenoegen, wat hun verblijf onder Christenen aan de Godheid gaf; en waar de Joden geen vast verblijf mogten houden, droegen de doodgravers de schuld van het kwaad. Vanhier door gansch Europa eene hevige vervolging tegen de nakomelingen van abraham. Zij werden óf aan de woede des volks prijs gegeven, óf voor bloedgerigten veroordeeld, die hen ten vure doemden. Duizenden vonden op die jammerlijke wijze hunnen dood, en velen sloegen liever de handen aan zichzelve, dan zich aan de verbitterde Christenen over te geven. Op deze bloedige tooneelen, die Europa in de veertiende eeuw bevlekten, openbaart zich eene soortgelijke razernij van den tijdgeest, als in de vervolgingen der heksen en toovenaars, en zij strekken, even als deze, tot een treurig bewijs, dat vooroordeelen en wanbegrippen, met haat en andere lage hartstogten vermengd, onder geheele natiën krachtiger kunnen werken, dan Godsdienst en het gezag der wetten.
Aangaande den zedelijken invloed van deze ziekte op het huiselijk leven hebben wij alleen eenige berigten uit Italië, waarnaar wij den inwendigen toestand der huisgezinnen in geheel Europa gedurende dien tijd eenigzins kunnen afmeten. Deze berigten zijn afkomstig van boccacio, die, in de inleiding tot zijn Decamerone, een levendig tafereel ophangt van de verwoestingen der pest te Florence, en derzelver uitwerking op het maatschappelijk en huiselijk leven aldaar. Blijkbaar heeft ook hij thucydides nagevolgd; maar de toon, welke in zijne verzameling van meestal luchtige en dartele vertel-
{==260==} {>>pagina-aanduiding<<}
lingen heerscht, geeft aanleiding tot het vermoeden, dat het den Auteur der bevallige Novellen minder om waarheid, dan wel om levendigheid van stijl en omkleeding is te doen geweest. De beschrijving luidt, naar eene vrijer vertaling, aldus:
‘Zij, die in het leven gebleven waren, ontweken de zieken met alwat hun toebehoorde, en hoopten daardoor voor hun behoud te zorgen. Anderen verbeeldden zich, dat het beste behoedmiddel was, zoo zij matig leefden en allen overdaad vermeden; zij zonderden zich van elkander af, en aten en dronken met matigheid de fijnste spijzen en de beste wijnen; niemand had toegang tot hen; alle ziekte- en sterfgevallen moesten voor hen verborgen gehouden worden, en zij verdreven den tijd met gezang en allerlei vermaak, dat in hunne magt stond. Anderen daarentegen waren van oordeel, dat hartig eten en drinken, gezang en vermaak, en het involgen van alle lusten zoo veel mogelijk, het lagchen en spotten met hetgeen er gebeurde, het zekerst geneesmiddel was tegen eene zoo geweldige plaag, en leefden ook naar dien stelregel. Zij trokken dag en nacht van de eene herberg naar de andere, en dronken zoo veel hun lustte, en lieten huis en have aan het toeval over, even als menschen, die niet langer zouden leven. In deze algemeene ellende der stad was de kracht en het gezag van menschelijke en Goddelijke wetten als verbroken. De meeste ambtenaren waren gestorven, of lagen ziek, of hadden zoo vele leden van hunne familie verloren, dat zij de pligten van hun beroep niet langer konden waarnemen; weshalve een ieder deed, wat hem lustte. Anderen kozen in hunne leefwijze een' middelweg; zij aten en dronken naar welgevallen, en gingen uit, met bloemen, welriekende kruiden en specerijen in de hand, waaraan zij van tijd tot tijd roken, meenende daardoor hun hoofd te versterken en den schadelijken invloed der besmettelijke lucht af te keeren. Anderen koesterden het onmenschelijk gevoelen, dat er geen beter middel was, om den dood te ontgaan, dan te vlugten; dezen nu verlieten de stad, hunne huizen en

{==261==} {>>pagina-aanduiding<<}
naastbestaanden, en trokken naar buiten. Zoo gebeurde het, dat de eene burger den anderen, de nabuur zijnen nabuur, de naastbestaande zijn' naastbestaande ontweek of onbezocht liet, en dat ten leste de broeder zijn' broeder, de zuster hare zuster, de vrouw haar' man, en eindelijk de vaders en de moeders hunne kinderen begaven, en deze zonder oppassing aan hun lot overlieten. Vanhier dat allen, die hulp behoefden, ter prooije bleven aan eenige hebzuchtige dienstboden, die om een groot loon de zieken geneesmiddelen en lafenis toedienden en bij derzelver verscheiden tegenwoordig waren, maar die niet zelden terstond mede werden weggerukt, en geen genot hadden van hunne schandelijke winsten. Toen weken schaamte en eerbaarheid van de zieken. Vrouwen en mannen lieten de verzorging van hun ligchaam zonder eenig onderscheid over aan vrouwen en mannen uit de laagste volksklasse. De vrouwen, bloedverwanten en geburen kwamen niet langer aan het huis van den overledene zamen om te treuren en te weenen; de lijken werden niet langer door de buren, of van een' talrijken stoet Priesters, onder gezang en met brandende waskaarsen ten grave begeleid, en door andere burgers van gelijken stand naar het graf gedragen. Velen gaven den geest, zonder dat iemand er bij tegenwoordig was; en slechts weinigen viel het geluk ten deel, om in het bijzijn van treurende vrienden en bloedverwanten van hier te scheiden. Onverschilligheid, gelach en scherts had de plaats van droefheid vervangen, omdat men vrolijkheid, vooral onder het vrouwelijk geslacht, als heilzaam beschouwde. Zelden bestond eene lijkstaatsie uit meer dan tien of twaalf personen, en, in stede van de gewone lijkdragers en doodgravers, moest men zich van huurlingen uit de laagste volksklasse bedienen, die het werk om geld verrigtten, en, door weinige Priesters vergezeld, dikwijls zonder eene enkele kaars, het lijk naar de naastgelegene kerk bragten, en het aldaar in het eerste graf nederlegden, waarin nog ruimte over
was.

{==262==} {>>pagina-aanduiding<<}

Onder de lieden van den middelstand, maar vooral onder het gemeen, was de ellende nog veel grooter. De meesten bleven óf uit armoede, óf uit zorgeloosheid in hunne woningen of in derzelver nabijheid, en stierven bij duizenden. Velen bliezen bij dag of bij nacht op de straten den adem uit, en het overlijden van velen kwam eerst door den stank van derzelver lijken ter kennis van de geburen. Om de besmetting te voorkomen, lieten deze gewoonlijk de lijken uit de woningen halen en voor de huisdeuren leggen, waar de voorbijgangers iederen morgen geheele rijen zagen liggen. Men kon ieder lijk niet langer op eene afzonderlijke baar begraven; meestal voegde men er drie of vier bijeen, en zoo gebeurde het, dat man en vrouw, vader en moeder, benevens twee tot drie zonen, te zamen op ééne en dezelfde baar ten grave gedragen werden. Dikwijls zag men, dat twee Priesters met het kruis in de hand de dragers van eene doodkist vooropgingen, en dat onderweg nog vier of vijf anderen zich bij de lijkstaatsie voegden, zoodat, in plaats van één' doode, er vijf of zes moesten begraven worden.’
Ontzettend is ook dit tafereel, M.H., en verschrikkelijk zijn de gevolgen van die volksramp; maar, om dezelve zonder overdrijving te waarderen, dienen wij te bedenken, dat de toenmalige verwarde staatsgesteltenis van Europa alle algemeene verordeningen omtrent den voortgang en de genezing der krankte onmogelijk maakte; dat, door den gebrekkigen graanhandel, te midden der epidemie op vele plaatsen hongersnood ontstond, zoodat de armen hunne toevlugt namen tot het ongezondste en walgelijkste voedsel; dat de lijken, uit vrees voor besmetting, onbegraven bleven liggen, zonder dat de Overheid eenige maatregelen daartegen nam, of nemen kon; terwijl de Geneeskunde dier dagen het bijgeloof eerder in de hand werkte, dan dat zij, door het bezigen van afdoende middelen, hetzelve zou hebben te keer gegaan. Doch al nemen wij dit alles in aanmerking, zoo voelen wij ons evenwel gedrongen te erkennen, dat de gevolgen

{==263==} {>>pagina-aanduiding<<}
van de bedoelde ramp in geheel Europa eene andere kleur dragen en van een' anderen geest getuigen, dan wij te Athene hebben opgemerkt. Wij gevoelen terstond, dat wij ons hier niet onder den zachten hemel en op de welige landouwen van Griekenland bevinden, maar in eene andere lucht en op eenen anderen bodem staan, waar menschen wonen van een ander karakter, van andere gevoelens en gezindheden vervuld. Alles heeft een meer ernstig en zelfs somber aanzien, en het is alleen in de zuidelijke streken, in het lagchende Toscane, waar wij de luchtigheid en dartelheid der Atheners op de akeligste tooneelen des levens wedervinden. De ernst van het Germaansche volkskarakter verloochent zich bij de beschouwde gebeurtenissen niet, maar stemt den geest tot nadenken. Niet het onzeker en kortstondig zingenot is het schaduwbeeld, waarnaar een ieder in de nog overige oogenblikken tast en grijpt; men dartelt niet meer op den rand van het graf, maar schrik en ontzetting vervullen de harten, en men offert gaarne al het uitwendige, hoe kostbaar het ook zijn moge, zoo men slechts het inwendig behoud daardoor verzekeren kan.
Wij gevoelen echter nog meer, dat de laatst beschouwde gebeurtenissen ons op een' bodem verplaatsen, waar het Christendom zijne weldadige zaden heeft uitgestrooid. Die zaden dragen hier wel geene volkomen rijpe vruchten; maar wij erkennen in dezelve toch het eigenaardige van die zaden, en kunnen ons kwalijk verbeelden, dat zij zich op den grond der Heidensche wereld zouden hebben kunnen ontwikkelen. Berusting en onderwerping, boete en bekeering, ziet daar de hoofdtrekken van de werking der groote rampen, die ons van zelve wijzen op het geloof aan de grondwaarheden van alle ware Godsdienst, aan de heiligheid van een Opperwezen, en eene regtvaardige vergelding hier namaals. Hier zien wij, dat het leven eene andere bestemming heeft, dan die op aarde bereikt wordt; het verband van tegenwoordigheid en toekomst, van tijd en eeuwigheid valt ons in het oog, en zelfs op de treurige too-
{==264==} {>>pagina-aanduiding<<}
neelen, waar geestdrijverij en godsdiensthaat ons over de Christenen doen blozen, zien wij slechts de jammerlijke ontaarding van edele gevoelens. Maar, wat als het wezen des Christendoms boven alle ontaarding verheven is, dat is de liefde, die leeft om wél te doen, en het edelste en beste, ja het leven zelf voor anderen veil heeft. Ziet, hoe liefdadige gestichten, die de beschaafde Oudheid niet kende, Europa toen reeds als een Christelijk werelddeel kenmerken en versieren! Liefde ontsluit dezelve voor de ellende, en aandoenlijke bewijzen van zelfopoffering getuigen daar binnen, dat eene kracht de harten bezielt, die voor de hitte der beproeving niet bezwijkt; ja reeds toen zag men het woord vervuld: Het oude is voorbijgegaan; ziet, het is al nieuw geworden!
Wij hebben onze vergelijkende beschouwing van den zedelijken invloed van volksrampen, helaas! nog niet ten einde gebragt, M.H.; want ook de dagen, die wij beleefd hebben, leveren stoffe tot die beschouwing. Eene korte herinnering zal hier echter voldoende zijn; want nog staan de dagen van schrik en ontzetting in ons geheugen opgeschreven, toen de Cholera, uit de moerassen van het zuidelijk Azië opgestoken, even als de doodelijke samûm ons werelddeel naderde en tot hetzelve doordrong, terwijl zij haren weg als met lijken bezaaide. Duizenden, ja millioenen slagtoffers velde zij ter neder; zij maakte zich geducht door het akelige van hare kenteekenen, door het raadselachtige van hare geaardheid, dat alle kunst en ervarenheid bespotte, en door de plotselijke werking van haar doodelijk vergift. Neen, het was geene ziekte; het scheen de Engel des Doods zelf, die, in de gedaante der Cholera, de menschen aangreep en wegrukte, terwijl zij aten en dronken en lachten en zorgden voor den dag van morgen!
Het is waar, de verwoestingen, door de Cholera in Europa aangeregt, kunnen noch in uitgestrektheid noch in verschrikkelijkheid halen bij de jammeren, welke de pest in de Oudheid en in de Middeleeuwen aanbragt; maar zij zijn groot genoeg, om stof tot vergelijking te

{==265==} {>>pagina-aanduiding<<}
geven. Immers verdubbelde zij niet alleen de sterfte, maar het getal der stervenden was hier het vijf-, daar het tiendubbel van het gewone; zij drong niet alleen door tot de verblijven der armoede, waar de gemakken des levens ontbraken, maar zij wist zich eenen weg te banen tot de woningen der aanzienlijken en rijken; de staatsdienaar naast den troon was voor haar niet veilig; de zorgelijk verpleegde moeder werd hare prooi, kort nadat zij een pand harer huwelijksliefde gebaard had; dezelfde lijkkoets voerde twee tot vier slagtoffers naar het graf, en krachtiger dan ooit kon een ieder dagelijks de stem vernemen: Bereid uw huis, want morgen zult gij sterven!
En welke nu was de uitwerking van die algemeene plaag? Dezelve kon zoo ontzettend niet wezen als zij in de Oudheid en in de Middeleeuwen was; dat hebben wij te danken gehad aan den vergevorderden staat der beschaving van ons werelddeel; aan de geregelde inrigting der maatschappij, en aan den verbazenden voortgang der wetenschappen, inzonderheid der Genees- en Heelkunde, die zoo veel vermogen tot verligting van dergelijke rampen. Maar hoezeer wij den weldadigen invloed der beschaving erkennen, zoo moeten wij eene andere kracht niet voorbijzien, die hier nog veel meer vermogt, en die onder het volk zoo wel, als bij de Overheden, dien geest van kalme rustigheid en ijverige werkzaamheid aankweekte, waarvan Europa getuige geweest is. Immers nergens zag men beroering, radeloosheid of vertwijfeling. Het werktuig van het bedrijvig leven stond niet stil; de Overheid waakte en zorgde, de ingezetenen gehoorzaamden. Alleen de stem van het luidruchtig vermaak deed zich niet hooren, en het volk ontzegde zich, zonder weerbarstigheid, genoegens, waarop het anders hoogen prijs stelde. Ernstige gedachten vervulden de ziel; het geloof aan een wijs en liefderijk Wereldbestuur en aan een' toekomstigen staat van vergelding verhief zich krachtig in de harten; de onverschillige kwam tot nadenken; de vadzige werd uit

{==266==} {>>pagina-aanduiding<<}
zijne sluimering gewekt; de onverlaat leerde bidden, en de heiligdommen konden de scharen naauwelijks bevatten, waar zij in de nabijheid van God troost en moed en sterkte zochten om te berusten en te volharden. Wel verhief zich hier en daar, te midden van de verschrikkingen des doods, de stem der ligtzinnigheid; maar het was in de groote steden, waar wereldliefde zich een' onverstoorbaren tempel gesticht heeft. Wel deed het middeleeuwsch vermoeden van vergiftiging der waterputten zich hooren; maar, gij weet het, dit was alleen te Parijs. En zelfs waar men in die dagen der ontzetting kon blijven spelen en lagchen, daar verloochende de liefde zich niet, die met den weenenden weent en deszelfs lijden verligt. Hoe veel schats, door vermogenden en behoeftigen tot dat einde zaamgebragt! De penning uit het diepst der beurze opgehaald, en de som oorspronkelijk tot vermaak bestemd, werden gewillig ten offer gegeven. Het vernuft scherpte zich in het uitdenken van middelen ter verzachting der ellende; de kunsten boden hare behulpzame hand, en vrouwen en maagden maakten hare talenten aan het ongeluk dienstbaar, waar zij zelve niet vermogten te helpen. Doch meer dan geld en goed gaf de liefde, die zorgt en waakt en werkt, waar het doodsgevaar van rondom dreigt, die geene moeite en opoffering ontziet, en dwars door duizend dooden den weg ter ontkoming voor de lijders opent, of de stervenden de vertroostingen van de Godsdienst aanbrengt. Edele wedstrijd, waarin de een den anderen zocht voorbij te streven; heerlijke zegepraal van de liefde, die nimmer vergaat!
Zoo was het in schier al de landen van ons werelddeel, die door de plaag bezocht werden; zoo was het ook hier, M.H.! Gij zelve hebt het gezien; neen, gij zelve hebt, een iegelijk naar vermogen, medegewerkt, om die schoone teekenen te doen ontstaan. Maar wat is nu het besluit van onze beschouwing? Geene verlaging van de natiën der Oudheid en der Middeleeuwen; geene verheffing op het goede, wat wij onder ons hebben zien geboren worden; maar dankbaarheid, dat het ons vergund is in

{==267==} {>>pagina-aanduiding<<}
dagen te leven, waarin het licht der volmaakte Godsdienst, op een' kandelaar geplaatst, onbelemmerd en onbezwalkt zijne stralen schiet. Ja, M.H., wij leven onder den invloed van het Christendom; dit is het voornaam antwoord op de vraag naar den gunstiger invloed van volksrampen in onze dagen. De Geest van Hem heeft als het zuurdeeg den meelklomp doortrokken, die het heerlijkst verband tusschen tijd en eeuwigheid gelegd, en een nieuw levensbeginsel onder ons geslacht heeft opgewekt door de vervulling van Zijn woord: Een nieuw gebod geef ik u, dat gij elkander lief hebt, gelijkerwijs ik u heb lief gehad!






Aanmerkingen, over het voorstel van den heer van Senden, om op pinkster 1833 algemeen te vieren het achttiende eeuwfeest van de goddelijke invoering des Christendoms in de wereld. Door B. van Willes, Predikant te Lekkerkerk.

Volgens het meest gewone gevoelen, zijn er vier Paaschfeesten verloopen gedurende den tijd van 's Heilands leerambt, en is jezus begonnen te leeren, toen Hij omtrent dertig jaren oud was. Daar de Verlosser, naar dit gevoelen, in het drieëndertigste jaar zijns ouderdoms gestorven is, moest reeds het enkel inzien van den Almanak des vorigen jaars het denkbeeld opwekken, dat er in dat jaar achttien eeuwen zouden verloopen zijn sedert den dood des Heeren en hetgeen toen daarop gevolgd is. Dat van senden de eenige niet is geweest, bij wien dit denkbeeld oprees, zal dus wel geen betoog behoeven. Zie Rec. o.d. Rec. No. 7. 1833. bl. 289. Hij is echter de eenige, die meent, dat er een algemeen Eeuwfeest had moeten gevierd zijn, en die daartoe ook het voorstel gedaan heeft. Ook in de Boekzaal voor April 1833 werd 's mans verlangen geuit; en, hoezeer, behalve door eenige anderen met minder vertoon, daaraan schijnt voldaan te zijn door r.w. van rossum (Leerrede over Hand. V:38b. 39a.) en a.g. van alderwerelt, (Leerrede over Hand. XXI:16b. geplaatst in het Mengelw. der Boekzaal voor Julij

{==268==} {>>pagina-aanduiding<<}
1833. bl. 45-57.) verreweg de meesten namen, met mij, op degelijke gronden, 's mans voorstel aan, maar - voor kennisgeving. Bij de minste kennis toch aan hetgeen vroeger en later geschreven is, over het jaar van 's Heilands geboorte en kruisdood, moest van zelve in het oog vallen de volstrekte onmogelijkheid eener algemeene viering van zulk een Eeuwfeest, als door van senden verlangd werd. In zijne verwachting teleurgesteld, liet hij zijne gevoeligheid duidelijk blijken, maar tegelijk ook grootere oppervlakkigheid, (om nu het regte woord maar niet te noemen) dan men meende van hem te mogen wachten. Door het slot van zijn zoogenaamd Iets aan en over j.l. nijhoff heeft hij zoo velen zijner Medebroederen genoodzaakt zich te zuiveren van de blaam, als hadden zij zich eenig verzuim te verwijten, welke hun ligtelijk kon worden aangewreven door menschen, die, aan diep denken niet gewoon, zich door eenen man, als waarvoor van senden gehouden wordt, ongemerkt op sleep laten nemen. Ziedaar, Lezer! aanleiding en strekking van deze Aanmerkingen, welke zich alleen tot het Voorstel, niet tot het geheele geschrijf, van van senden zullen bepalen, en, met voorbijgang van zijne kamperijen in de Couranten, alleen in het oog zullen houden het Voorstel, zoo als dat voorgedragen en ontwikkeld is in de volgende stukjes:
A. Het achttiende Eeuwfeest van 's Heilands dood, plegtig gevierd op den Goeden Vrijdag van 1833.
B. Het achttiende Eeuwfeest van de Goddelijke invoering des Christendoms in de wereld, plegtig gevierd op Pinkster 1833.
C. Iets aan en over j.l. nijhoff.
Kortheidshalve zullen, waar dit mogt noodig zijn, deze schriftjes worden aangehaald met de letter, welke hier vóór elk afzonderlijk staat uitgedrukt.

Aan niemand kan met grond de bevoegdheid worden betwist, om aan Medebroeders eenig voorstel te doen. Doch een ‘schrijver ook nog van andere stukken, dan die tot het preekwerk behooren,’ heeft, naar onze wijze van zien, hierin niets boven anderen vooruit. (Zie C. bl. 32.) Evenwel zouden wij van senden hebben afgeraden dit voorstel te doen, indien wij hem hadden gekend als iemand, die de afwijzing van zijn voorstel, zoo als nu ten volle blijkt, niet verdragen kan. Zijn voorstel toch, hoezeer twee Roomschka-
{==269==} {>>pagina-aanduiding<<}
tholijke Tijdschriften iets dergelijks behelsden (zie B. Voorb. bl. IV.), kon onmogelijk bijval vinden bij onze Medechristenen, die ter Eeuwfeestviering meer dan een' wenk uit Zwolle, die een bevel van hooger hand uit Rome noodig hebben. Doch ook anderen, die aan zulke verordeningen van Rome niet gebonden zijn, konden, door het stellige in het voorstel, bij zoo groote oppervlakkigheid, niet worden overgehaald om eigen gevoelen te verlaten, en zoo maar voetstoots aan te nemen: ‘dat het jaar 1833 niet enkel het meest gepaste, maar ook het eenige jaar is, waarin men het Eeuwfeest vieren kon.’ A. bl. IV. Wat naderhand hiertoe is bijgebragt, B. bl. XIV, C. bl. 30. 31, is meer herhaling, dan, wat het eigenlijk wezen moest, bevestiging van het vroeger beweerde. Door het dringen in de Couranten deed hij eenige zwakte in zijne overtuiging vermoeden; althans werkte hij, tegen zijnen wil, op Medebroeders, die uit kieschheid zich nu vooral aan die voorgestelde Eeuwfeestviering onttrokken, omdat zij, hetgeen allen vereenigen moest, niet als twistappel wilden zien aangrijpen en openlijk behandelen. Wat men van 's mans karakter reeds ontdekt had, gaf voor die vrees eenigen grond. De uitkomst heeft, helaas! maar al te zeer
het gedrag dezer schroomvalligen geregtvaardigd. Te minder vond 's mans voorslag bijval, omdat de voorname grond, op welken hij voor zich gebouwd had, luk. III:23, volgens de door hem gevolgde vertaling, van zelve wegviel in het oog van hen, die het taaleigen, meer dan van senden, in aanmerking nemen. Na vele voorgangers, vertaalt van senden: ‘En Hij, jezus, was omtrent beginnende dertig jaren.’ (Zie A. bl. 6, B. bl. X, C. bl. 35, 36.) Reeds het matte geeft het vermoeden aan de hand, dat deze vertaling mislukt is. Er staat eigenlijk: En jezus zelf beginnende was omtrent dertig jaren oud; hetgeen wij, als wij, gelijk het behoort, ook den aard onzer moedertaal in aanmerking nemen, taalkundig juist en getrouw dus moeten vertolken: ‘En toen jezus zelf begon, was hij omtrent dertig jaren oud.’ Wij kunnen ons over deze plaats hier niet breeder uitlaten; maar kenners van het Grieksch (en deze zijn er onder onze Medebroeders meer, dan op de straten verkondigd wordt) zullen het eenvoudige en taalkundige dier opvatting gereedelijk toestemmen; welke kenmerken van het ware aan van senden's meening ten eenemale ontbreken. (Conf. kuinoel ad h.l.; maar men zie

{==270==} {>>pagina-aanduiding<<}
vooral Prof. kluit, Vind. Art. ὁ, ἡ, τὸ in N.T. Part. II. p. 749-758.)
Reeds hieruit ziet men, dat van senden, op algemeenen of ten minste grooten bijval rekenende voor zijnen inval, stellig gerekend heeft - buiten den waard.

Nog duidelijker blijkt het, dat het gedane voorstel geen' algemeenen bijval kon vinden, wanneer men de verschillende meeningen, aangaande het getal der Paaschfeesten, gedurende het openbaar leven van jezus, slechts even verkiest in te zien. Van senden loopt over dit verschil losjes henen (A. bl. 6, 7); daarom zullen wij hier van deze verscheidenheid, zoo beknopt mogelijk, verslag geven.
I. Kuinoel ad joh. VI:4. noemt op pearce, mann, priestley, die in het openbare leven des Heeren slechts twee Paaschfeesten aannemen, en den tijd van 's Heilands leer en daden tot één jaar inkrimpen. Tegen dit gevoelen verzet zich niet zeer sterk h. marsh, in zijne bekende Anmerkungen, S. 49, 50. Ook van vloten, die de onwaarschijnlijkheid dezer meening niet ontkent, keurt dezelve, indien zij waar bevonden werd, geschikt, om al de bijzonderheden natuurlijker, dan op eenige andere wijze geschiedt, te verbinden. Joann. VI:4 wordt als glosse aangenomen, en H. V:1 valt uit, omdat dat niet genoemde feest van elk ander kan worden opgevat. Alzoo ontstaat die meening van zelve.
II. Kuinoel ad joh. V:1. telt de verschillende feesten op, die onderscheidene Schrijvers meenen gevonden te hebben. Hierdoor bekomt men slechts drie Paaschfeesten en voor de dienst des Heeren twee jaren: a. Purimfeest, b. Feest van de vernieuwing des Tempels, c. Pinksterfeest, d. Loofhuttenfeest. Bij deze verscheidenheid komt nog e. het Verzoeningsfeest, volgens feisser, (Leer en Lotgevallen van onzen Heer j.c. Gron. 1832, bl. 118.)
III. Na venema houden zich de meesten aan vier Paaschfeesten, en schrijven aan 's Heilands openlijke dienst iets meer dan drie jaren toe.
IV. Evenwel vindt schutte vijf Paaschfeesten.
Doch hiermede is men nog aan het einde dier verscheidenheid niet. Michaëlis, griesbach, van vloten houden alle harmonische schikking voor onmogelijk, waardoor dus bij hen de indeeling door de Paaschfeesten van zelve wegvalt. Dit alles geef ik niet op, als evenzeer gegrond. Vroe-
{==271==} {>>pagina-aanduiding<<}
ger heb ik mijn gevoelen medegedeeld, (Proeve eener Overeenstemming der Evang. Iste St. bl. 21-36.) Dit gevoelen blijft nog het mijne. Maar door gesprekken over mijne Harmonie met vrienden, wier leerzame tegenspraak ik nooit met weêrzin, altijd met wezenlijk genoegen heb aangehoord, ben ik ten volle overtuigd geworden, dat de meeste dezer gevoelens, het eene meer, het andere minder, nog, onder Medebroeders, zoo geen hevige voorstanders, ten minste begunstigers vinden. Deze verscheidenheid van meeningen, door van senden bij zijn voorstel niet genoeg ontzien, moest hem, ten minste bij de uitgaaf zijner stukken, tot leering gestrekt hebben. Op die wijze zou hij niet genoodzaakt zijn geworden, openlijk te lezen, dat Broeders, met hem van hetzelfde gezag, zijn voorstel voor kennisgeving hebben aangenomen, omdat hij voor onkundigen zekerlijk te veel, voor kenners en vele, vooral door bosveld, onderrigten bijna niets gezegd had, om aan zijn voorstel den zoo vurig verlangden ingang te verschaffen. De gansche verscheidenheid, welke hij vermeldt, betreft de Valentinianen, zoo als zij door ireneus wederlegd zijn. De ongeletterde Lezer wordt verwezen naar Tijdrekenk. Aanm. achter de vertaling van eusebius, door Prof. van der meersch, bl. 40. 41. Wat van senden vervolgens zegt over de Paaschfeesten (A. bl. 8.) is zoo mager, dat een oppervlakkig Lezer, maar met het Evangelie van joannes in de hand, het
nietsbeduidende zijner redenering kennelijk gevoelt. Zal dan de Prediker van het Evangelie, die een ander gevoelen, dan dat van van senden, omhelst, dadelijk bijvallen, wanneer hij niets anders leest, dan hetgeen daar is te vinden? De Lezer oordeele slechts over dit staaltje! ‘Daar het nu te denken is, dat jezus tot alle Paaschfeesten gegaan is, die gedurende zijn openbaar leven gevierd zijn; - daar men op goede gronden vooronderstellen mag, dat bij elk derzelven iets door den Heer gesproken of verrigt is, gewigtig genoeg, om door joannes opgeteekend te worden, kunnen wij uit die feesten de duurzaamheid (den duur) van jezus leven in het openbaar afleiden.’ Medebroeders zullen, ook zonder nadere aanwijzing, de nietigheid dezer bewijsvoering inzien. Wien valt hierbij niet in joann. VI:4?
Eindelijk brengt van senden luk. III:23 eerst met 's Heilands doop door joannes, A. bl. 6, vervolgens met zijn eerste Paaschfeest, B. bl. XI, in verband, en verwart

{==272==} {>>pagina-aanduiding<<}
dus twee tijdpunten, die niet gelijktijdig invallen. Het is zoo, deze verwarring ontspruit uit 's mans vertaling. Maar dit neemt niet weg, dat zij, die deze plaats, ik zal niet zeggen beter, maar anders vertalen, ook hier het aangeboden geleide van van senden afwijzen. Lukas vermeldt den ouderdom van jezus, toen Hij zelf begon, na reeds vroeger gedoopt te zijn. Tusschen het begin van 's Heilands werk en het eerste, door joannes vermelde, Paaschfeest is gewisselijk eenige tijd verloopen. Dit mag men ten minste afleiden uit de bestraffing der Galileërs door jezus, joann. IV:48. Menschen, die niet in de gelegenheid waren gesteld, ontvingen niet dadelijk, bij ongeloof, uit den mond van den zachtmoedigen en nederigen Heer zoo ernstige bestraffing, en wel bij zulk eene dringende omstandigheid, als de aangehaalde plaats vermeldt.
Wie zoo oppervlakkig, als hier door van senden geschiedt, een voorstel doet aan andersdenkenden, moet immers, bij het minste nadenken, verwachten, dat, zoo er al eenigen, die eenstemmig met hem denken, kennis van namen, anderen er niets anders dan kennisgeving in konden vinden, met hoeveel spijt men ook ontwaart, dat verreweg de meesten in dit laatste geval verkeerden?

Uit hetgeen wij boven hebben aangemerkt, blijkt reeds duidelijk genoeg, dat de Godsdienstleeraars, die 's mans voorstel afwezen, hierin ter goeder trouw en om voldoende redenen zijn te werk gegaan. Doch van senden schijnt (B. bl. XIII, XIV.) te onderstellen, dat onkunde in de Tijdrekening het voorstel afgewezen heeft. Nu mag het toch wel niet ten kwade geduid worden, dat hier met een enkel proefje gestaafd wordt, dat men, om als Tijdrekenaar maar eenigzins te kunnen mededoen, niet noodig heeft, vele boeken als bij den tast aan te halen, maar te lezen en te verstaan, wat hiertoe dienen kan. Wie in dit laatste geval verkeert, en, zonder duizelig te worden, de beste tijdrekenaars heeft geraadpleegd, die zal wel het allerminst zich op de tijdrekenkunde van van senden verlaten. Op welken grond wij dit zeggen, zal, hopen wij, uit het volgende duidelijk genoeg blijken.
De voornaamste, zoo niet de eenige plaats, op welke door Tijdrekenaars met eenig gevolg kan worden gebouwd, is luk. III:1, waar het vijftiende jaar der regering van

{==273==} {>>pagina-aanduiding<<}
tiberius genoemd wordt, Zie de verschillende gevoelens over die plaats bij kuinoel, ad h.l.
Het vijftiende jaar van tiberius is, volgens simsonie Chron., het jaar 781 na Romes stichting, het 29ste na 's Heilands geboorte. Doch, daar tertullianus en lactantius het Consulaat der beide gemini vermelden, als gevallen in dit 15de jaar van tiberius, haalt bosveld, Iste D. bl. 172, hun getuigenis aan, om daarmede te bewijzen, dat hij het jaar van Rome 782 mogt aannemen, in welk jaar ook simsonius het Consulaat der gemini stelt. Van senden ziet dit over het hoofd, en slaat ten opzigte van bosveld den bal deerlijk mis, C. bl. 31. Dit doet hij evenwel veel erger nog bij de aanhaling van clemens den Alexandrijner, Strom. L. I. p. 249 ed. Lugd. Bat. 1616, of, zoo als kluit aanhaalt, p. 407 ed. potter. Oxon. 1715: ‘Die den zoo even aangehaalden clemens leest, ziet duidelijk, dat het gevoelen der Vaders in dezen rust op het verkeerd verstand van het woord ἡγεμονία, regering, luk. III:1, waaronder die Kerkvaders willen verstaan hebben de aanvaarding van de tribunitia potestas door tiberius (§), welke zij dan tot het jaar, waarin de beide gemini Consules waren, terugbrengen.’ Toen wij dit lazen, durfden wij naauwelijks onze oogen vertrouwen. Met opzet zou men bezwaarlijk zoo vele misvattingen en dwalingen in zoo weinige regels kunnen opeenstapelen, als hier door van senden onwillekeurig bijeengebragt zijn. Het hier gestelde
had hij maar moeten doorhalen; dan zou men niet, onder veel schijngeleerdheid, 's mans naaktheid, ten minste op dit punt, ontdekt hebben. Neen! van senden is de man niet, om zich met eenen bosveld te meten, en dien wezenlijk Geleerde, maar zonder vertoon, zoo onheusch, als door hem geschied is, na diens dood te behandelen. Men vergeve ons deze expectoratie! Den Lezer, ook den niet geletterden, willen wij, zoo veel het onderwerp dit toelaat, de dwalingen van van senden aanwijzen. Daartoe zal de Grieksche aanteekening, (§) bl. 31, niet overgeschreven, maar in onze moedertaal medegedeeld worden: ‘Dat dit waarlijk zoo is, ziet men in het Evangelie van lukas, waar geschreven is: In het vijftiende jaar onder de regering van tiberius geschiedde het woord des Heeren tot joannes,’ enz. En wat verder: ‘Door

{==274==} {>>pagina-aanduiding<<}
het vijftiende jaar dan van tiberius en het vijftiende van augustus worden alzoo de dertig jaren vol gemaakt tot op het jaar, waarin Hij (jezus) geleden heeft.’ Hier ontbreken de woorden, waarop het vooral aankomt, en die van senden of niet gelezen, of over het hoofd gezien heeft. Die ons op ons woord niet gelooven, mogen raadplegen kluit a. W. P. 2. p. 110, waar zij die woorden lezen kunnen. Ook die woorden deelen wij in onze moedertaal mede: ‘Onze Heer is geboren in het achtentwintigste jaar, onder de regering van augustus, toen hij voor het eerst bevel had gegeven, dat er beschrijvingen zouden plaats hebben. Dat dit waarlijk zoo is,’ enz. Ziedaar het verband, waarin de door van senden aangehaalde woorden bij den Schrijver zelven voorkomen. Geen het minste spoor vindt men daar van zulk eene tribunaatsberekening, als van senden meent ontdekt te hebben. Dit is als wenk voor verstandigen genoeg. Daar echter van senden aan dit zijn Iets nog al eenige waarde schijnt te hechten (zie C. Voorb.), als behelzende gewigtige ophelderingen omtrent het door hem voorgestelde feest, zullen wij, als noodzakelijke bijdrage tot beoordeelingen van die Eeuwfeesten, en tot die Eeuwfeesten zelven, leveren eene aanwijzing van grove fouten, door dien Geleerde begaan:
I. Clemens telt de jaren der regering van tiberius niet, zoo als van senden stelt, van 's mans tribunaat, maar van den dood van augustus af. Hiervoor dient de aangehaalde plaats van clemens zelven tot bewijs. Augustus heeft, na de overwinning op antonius en kleopatra, 43 jaren geregeerd. In het vijftiende jaar van tiberius was jezus, volgens clemens, 30 jaren oud. 's Heilands dertig jaren rekent hij vol te zijn door de laatste vijftien jaren van augustus, welke hij natuurlijk van diens 43 regeerjaren aftrekt; op welken grond hij dan ook beweert, dat jezus in het 28ste jaar onder augustus geboren is.
II. Van senden verwart hier de meening van hen, die clemens aanhalen, met het gevoelen van dezen Kerkvader zelven. Volgens clemens, is de Heer in het vijftiende jaar van tiberius dertig jaren oud, en in dat zelfde jaar heeft Hij geleden. Uitleggers of Tijdrekenkundigen, die uit de Evangeliën opmaakten, dat jezus drie jaren heeft

{==275==} {>>pagina-aanduiding<<}
geleerd, zochten het gezag van lukas en van de Kerkvaders tevens te redden, en namen daarom eene andere berekening van die vijftien jaren bij lukas aan. Hierdoor werden de drie jaren gevonden, die bij de Kerkvaders wegvielen. De woorden van clemens, of niet juist, of niet geheel, althans niet naar diens eigenlijke meening aangehaald, dienden tot bewijs; en van senden, dit bewijs voor hetgeen te bewijzen was aanziende, schrijft aan clemens eene meening toe, welke, zoo als hij zelf, bl. 31, eenige regels vroeger opgeeft, het eerst is voorgesteld door herwart, verg. ook kluit, p. 774.
III. Indien van senden maar even had ingezien simsonii Chronic., zou hij voorzeker de fout vermeden hebben, welke wij nu nog aanstippen, en welke fout, indien niet alleen overhaasting 's mans pen heeft bestuurd bij het nederschrijven der hier bedoelde woorden, volslagene onkunde openbaart in de allereerste beginselen der Evangelische tijdrekenkunde. Hij zegt, dat zij, die met de regering van tiberius bij lukas niet klaar zijn, (waaronder ook door hem de Kerkvaders geteld worden) onder het woord ἡγεμονία verstaan willen hebben de aanvaarding van de tribunitia potestas, ‘welke zij dan’ (deze zijn de woorden, op welke wij hier het oog hebben) ‘tot het jaar, waarin de beide gemini Consules waren, terugbrengen.’ Hoe is het mogelijk, dat zich van senden zoo in verwarring brengt! Wij hebben geen lust, al het verkeerde, dat in deze weinige woorden opgesloten is, verder aan te wijzen. Indien de Lezer hierin vermaak heeft, bediene hij zich van deze, grootendeels uit simsonii Chronic. ontleende,

Opgaaf van de
Jaren na christus.	Jaren na Romes stichting.

12. {In dit jaar stelt men dan, dat tiberius is geworden tribunus plebis.}	764. {M. aemilio lepido, t. statilio tauro, Coss.

15. {Waarin augustus sterft en tiberius het bewind aanvaardt.}	767. {Sexto pompejo, sexto apulejo, Coss.


{==276==} {>>pagina-aanduiding<<}

27. {Het 15de jaar van tiberius als tribunus plebis.


Het 12de der eigenlijke regering van tiberius. P. pilatus.}	779. {Cn. lentulo getulico, c. calvisio sabino, Coss.

30. {Het 15de na augustus en der regering van tiberius. Volgens clemens het eenige jaar, waarin jezus leerde en ook stierf.}	782. {C. rubellio gemino, c. fusio gemino, Coss.

(Het vervolg en slot hierna.)


Wat deed men in Bengale en in Siam bij het heerschen der cholera?

Deze plaag is als volksziekte algemeen bekend in Hindostan, alwaar zij jaarlijks in de maanden Augustus, September en October onder den naam van alautha (boven en onder) of mupet (mond en buik - wie denkt hier niet aan het onbehagelijke, harde woord braakloop, op onzen bodem gesmeed?) voorkomt.
Bij het algemeen woeden dezer ziekte in Bengale maakten de Braminen (het Instituut of de Académie des Sciences) van deze gelegenheid gebruik, om te verklaren, dat dezelve uit eenen strijd der Godin olabedi ontstond tegen den God kali. De toorn dezer Godin konde niet dan door eene bedevaart naar haren tempel te Kalingkout en door ruime offeranden bevredigd worden; daarna door wassching in den nabijzijnden heiligen Ganges. Duizenden volgden dit bevel, en stierven, kort na de begonnen of afgeloopen reis, als slagtoffers dezer ziekte, welke zij gehoopt hadden daardoor te ontgaan.
In 1819 was de sterfte zoo algemeen te Bankok, hoofdplaats van Siam, dat de Koning eenen Raad beriep, uit den Adel, de Geestelijkheid en de Wigchelaars zamengesteld, welke eenstemmig (is dit in Europa wel bij eene enkele Cho-
{==277==} {>>pagina-aanduiding<<}
lera-Commissie ooit gebeurd?) verklaarden, dat het een booze geest was in de gedaante van een' visch, die, uit zijne gewone verblijfplaats, uit een ver, onbekend land, verjaagd, naar Siam geweken was. De eenigste hulp, welke er overschoot, was, om met geschut, geweren, sabels, pieken, trommelen en pauken hem te verdrijven. Nadat deze maatregelen door een Keizerlijk besluit werden bevolen, verzamelde zich, met het aanbreken van den dag, eene verbazende menigte menschen aan den zeekant; al het schietgeweer werd afgeschoten; velen stortten zich, gewapend met pieken, sabels en andere werktuigen, in het water, om met de visschen te vechten en dezelve te verjagen. De gevolgen daarvan waren, dat met zonsondergang reeds zevenduizend dezer ongelukkigen, verstrooid hier en daar aan den waterkant, het met den dood bekocht hadden.
In Europa hebben moderne Abderiten pektonnen gebrand, en Braminen of Wigchelaars van tellurischen en cosmischen oorsprong der Cholera gesproken. Of men die woorden verstond, en wat men er door verstond, weet men nog niet regt. Misschien is het de visch der Siamezen.

‘Und fand es überall wie hier 
Die Menschen grade so wie wir 
Und eben solche Narren.’ 
 
Urian's Reise um die Welt. 








Margareta Godewijk.

Teregt beroemt de Nederlander zich op anna maria schuurman, als eene vrouw, die zeer vele der voortreffelijkste gaven van verstand en hart beide in zich vereenigde. Teregt schildert hij haar af als een zeldzaam voorbeeld van ervaring in de beoefening der fraaije kunsten, van fijn oordeel en kieschen smaak. Teregt bewondert hij hare diepe geleerdheid, en noemt haar de parel van haar geslacht. Wanneer wij echter het oog op margareta godewijk vestigen, moeten wij erkennen, dat zij, alhoewel niet in alle opzigten met schuurman gelijkstaande, evenwel als eene harer voornaamste mededingsters mag beschouwd worden. Door het bezit van buitengewone en schitterende

{==278==} {>>pagina-aanduiding<<}
talenten heeft ook zij haren naam aan de vergetelheld ontrukt. Het navolgende kan dienen, om haar eenigzins te beoordeelen.
Op den 31 Augustus 1627 werd margareta godewijk te Dordrecht geboren. Haar vader was aldaar Onderwijzer aan de Latijnsche School, en gaf al spoedig aan zijne dochter, op derzelver aanhoudend en sterk verlangen, in de Latijnsche en Grieksche talen onderwijs. Alwat men met lust aanvangt en voortzet, slaagt gewoonlijk gelukkig. Zoo ging het ook hier; want in korten tijd was margareta zoo ver gevorderd, dat zij de beste Dichters en Schrijvers der Oudheid zonder moeite lezen en verstaan konde. Verre van zich hiermede tevreden te stellen, zette hare leerzucht haar ook tot de beoefening der Italiaansche, Engelsche en Fransche talen aan, en haar vlugge geest deed haar alras van dezelve eene volkomene kennis verkrijgen. Nu begaf zij zich aan het Hebreeuwsch, doch schijnt hierin niet zoo gelukkig geslaagd te zijn. De dichtkunst was hare grootste uitspanning, waarin zij geene onaanzienlijke vorderingen maakte; terwijl hare schoone stem, door liefelijk snarenspel begeleid, dikwerf hare hoorders in verrukking bragt. Ook was zij in hoogere wetenschappen, zoo als b.v. de sterrekunde, zeer bedreven, en wendde hare kunde in dit vak tot verlichting van vele harer tijdgenooten aan, die omtrent de luchtverschijnselen nog de ongerijmdste denkbeelden koesterden. Onbegrijpelijk schoon was haar schilderwerk. Na haren dood werden hare beste stukken tot zeer hooge prijzen verkocht. Alwat de natuur rondom ons oplevert, werd door haar naar het leven geborduurd, en haar boetseren in was geleek zoo zeer naar het oorspronkelijke, dat men het somtijds niet wist te onderscheiden. Voortreffelijk was haar eigen portret, dat zij, alleen met een' geslepen diamant, op glas uitsneed, en als een meesterstuk beschouwd kon worden.
Geen hoogen ouderdom mogt dit sieraad der schoone sekse bereiken, daar zij in haar vijftigste jaar, binnen hare geboorteplaats, op den 2 November 1677, overleed.

Rotterdam, 22 Maart 1834.


S.E.






{==279==} {>>pagina-aanduiding<<}

Tafereelen uit het maatschappelijk leven der Noord-Amerikanen.

(Vervolg van bl. 222.)

De Broad-way.

Broad-way (breede weg of straat), de hoofdstraat van New-York, eene der schoonste van de wereld, begint met een fraai, door sierlijke huizen omgeven grasperk, aan het zuidoostelijk gedeelte der stad, en loopt van den zeekant opwaarts, drie Engelsche mijlen lang, de gansche stad door, welke aan de westzijde door den Hudson-vloed, aan de oostzijde door een' zeeboezem beperkt is, die ooster-stroom of east-river genoemd wordt. Alle straten, uitgezonderd eenige weinige, welke evenwijdig met den Broad-way zijn, loopen regts en links opwaarts naar de hoofdstraat, en zijn gevolgelijk kort, doch meestal regt. Terwijl men verre van de haven zich meent te bevinden, wordt men bij zulke dwarsstraten door het gezigt van masten en schepen te meer verrast, daar niet de eenvormige zee den achtergrond tot deze schilderij vormt, maar over eene smalle watervlakte zich het bekoorlijkste landschap vertoont, dat in het verschiet liefelijk groene heuvels heeft. Het oog verlustigt zich op veelvuldige wijze. En dit genot kan men ongestoord hebben, want zelden komt een wagen op de zijstraten; maar zoo veel te levendiger is het in de hoofdstraat, waar het eene rijtuig het andere volgt. Men ziet echter geene zoo schitterende pracht, als in Europa. Koetsiers en andere bedienden zijn gewoonlijk Negers. Men huurt alles; niemand, behalve de verhuurders, houdt hier paarden en wagen. Dat gedeelte van de straat, hetwelk voor de voetgangers dient en meer dan twintig voet breedte heeft, is geplaveid met steenen, welke van twaalf tot zestien voet vierkant houden. Trappen van wit marmer geleiden tusschen met smaak vervaardigd ijzeren hekwerk, dat het gansche gebouw omgeeft, naar de huisdeur, op welke boven den klopper eene koperen plaat den naam des bewoners te lezen geeft; meermalen is dezelve van geslagen zilver. Twaalf tot vijftien voet hoog is het huis met
gepolijst wit of gekleurd marmer bekleed; hoogerop ziet men muur van gebakken steen, die rood geverwd is, terwijl de

{==280==} {>>pagina-aanduiding<<}
dunne voegen eene witte kleur hebben. Alleen de huizen, waarvan de bovenste verdieping uit hout bestaat, worden geheel wit geverwd. De daken zijn meest met leisteen belegd.
Het levendigste gedeelte van deze straat is het midden. Eerst staan de wel nette en aardige, maar niet aanzienlijke woningen der rijke lieden van vroegeren tijd. De genen, die later rijk werden, en deze zijn allen inboorlingen, waren dus genoodzaakt, hunne prachtige huizen op de derde mijl der lengte van de straat te bouwen. Hier ziet men dezelve eerst onder slechte woningen, verderop tusschen schuren, en eindelijk liggen ze steeds verder verstrooid tusschen hoopen puin op woeste en oneffene plaatsen. Nog eene mijl verder is de door toekomende geslachten aan te vullen straat naauwelijks aangeduid op den dorren, rotsachtigen grond, waarop hier en daar een weinig kreupelhout groeit. Des te voordeeliger vertoont zich het midden van den Broad-way, die zich alhier verbreedt in een uitgestrekt, bijna driehoekig, meer dan twaalf morgen groot grasperk, dat van wandelpaden voorzien, met boomen beplant en door een fraai ijzeren hek omgeven is. Van alle kanten komt men in dit jeugdige park door poorten, die bij de geringste aanraking opengaan, en terstond achter den binnentredenden, door middel van veren, schielijk, maar zacht, weder toesluiten. Op den achtergrond prijkt, te midden van een park, het stadhuis of City-Hall, in ouden stijl uit vierkanten steen met een marmeren bekleedsel gebouwd. Het is niet zeer groot, doch fraai en hecht, zoo het schijnt, ofschoon anders de huizen in New-York meestal ligt en slecht getimmerd worden. Vóór omstreeks twintig jaren was hier het einde der stad. Toen stierf een rijk koopman, wien deze plek gronds toebehoorde. Hij had dezelve, benevens een millioen vijfmaal honderdduizend dollars, aan de stad bij uitersten wille gemaakt, om er een City-Hall voor te bouwen. Sedert werd de stad nog eenmaal zoo verre uitgelegd, hetgeen bijna aan het ongeloofelijke grenst.
De winkels en het gewoel op straat trekken nu vooral onze opmerkzaamheid. De Parijzenaars staan bekend als meesters in de kunst, om hunne magazijnen, zoo als zij niet zonder grootspraak zelfs de kleinste winkeltjes noemen, met smaak op te sieren, hunne waren fraai ten toon te hangen, dezelve voordeelig te doen uitkomen en keurig in orde te schikken; de New-Yorkers doen echter voor hen geenszins onder. Integendeel, men kan zich over de veelheid van alle

{==281==} {>>pagina-aanduiding<<}
goederen, die slechts te bedenken zijn, niet genoeg verwonderen. En wanneer men nu voorts die scharen van opgeschikte Ladies en bezige Heeren door de straten ziet trekken en troepswijze in de winkels invallen, zoo twijfelt men er geen oogenblik aan, dat hier eene voortreffelijke markt is. Evenwel vernam ik spoedig, dat schijn bedriegen kan. Alle winkels, in welke ik binnentrad, waren vol Ladies. Bedienden en patroon hadden werks genoeg, om de goederen los te maken en weder in te pakken. Elke Lady wilde alles zien, van alles den prijs weten, en bovendien nog hooren, met welk schip en van waar het gekomen was, enz. Het is aardig te zien, hoe alle die schoone Ladies met hare zachte vingeren in de zijden stoffen en linten woelen, alles ontrollen, onder een bestendig vragen en betasten de hoedanigheid naauwkeurig onderzoeken, ten laatste die stoffen plooijen, de linten in strikken leggen, en alzoo fraaije draperiën vormen, ja, met verwonderlijke vlugheid, als 't ware geheele schilderstukken daar nederleggen. Is dit gedaan, zoo gaat ieder, met belofte van weder te komen, uit den winkel, en treedt den naasten weder binnen, om hetzelfde spel te herhalen, dat van des morgens acht tot twee ure des namiddags duurt. Dan spijst men. Er wordt schielijk, maar veel gegeten, een uurtje gerust, en te half vier is Broad-way reeds weder vol gewemel. Doch thans begeeft men zich naar gezelschap, en elk huis van bijeenkomst schijnt nu eene beurs geworden, alwaar men over prijs en stand van alle waren handelt. Om dezen tijd worden nu de winkels bezocht door landlieden, welke in de stad komen om benoodigdheden, en veelal den koopman nog wat te verdienen geven. Ten elf ure des nachts sluit men, om rust te nemen. Geen wonder, dat hier en daar om het andere huis met groote letteren aangeplakt staat: Een winkel te huur. De gansche voorraad van goederen
wordt beneden inkoopprijs aangeboden.
Nieuwsgierigheid dreef mij, om hier en daar binnen te treden en eene kleinigheid te koopen, die ik, als vreemdelinge, veel te duur moest betalen. Het eerste, wat ik kocht, kostte een' dollar en 50 centen; ik legde een bankbriefje van twee dollars neder - de koopman stak het in zijne lade en begon iets anders te doen. Toen ik hem, na een weinig wachten, herinnerde, dat ik geld terug moest hebben, vroeg hij, af ik betaald had. Zoodanige onbeschaamdheid deed mij

{==282==} {>>pagina-aanduiding<<}
verbaasd staan. Een man, die juist was ingekomen, vatte nu het woord voor mij op, en zeide met een' Franschen tongval: ‘De Jufvrouw heeft betaald; hiervan ben ik getuige.’ Hierop gaf de winkelier, zonder de minste verlegenheid te doen blijken, mij twintig centen terug. Ik maakte hem opmerkzaam, dat ik er vijftig moest hebben. Nu rekende hij eenigen tijd en gaf mij nog zes centen. Ik rekende hem anders voor. Hij telde op nieuw, en gaf mij weder eenige centen, zeggende: ‘Nu is het geheel in orde.’ Dit was wel niet zoo; maar ik maakte voor den mij onbekenden beschermer eene verpligtende buiging, en wilde den winkel verlaten. Nu sprak deze man tot mij: ‘Ik zie wel, dat gij hier geheel vreemd zijt. Vergun mij, u te zeggen, dat men hier te lande, zelfs bij het koopen van eene kleinigheid, eene geschrevene rekening in de eene hand dient te hebben, terwijl men met de andere het geld betaalt. In allen gevalle is het goed, een' getuige daarbij te hebben. Die haast maakt, doet best, zijn geld te passen; want men wil hier aan alles, ook aan het teruggeven, iets verdienen.’ Ik dankte voor de waarschuwing, en gaf tevens mijne vrees te kennen, dat de koopman zich door ons gesprek beleedigd mogt achten, zoo hij namelijk Fransch verstond. ‘Vrees hiervoor niet,’ sprak de mij onbekende; ‘ik ken dezen Gentleman reeds sedert tien jaren. Om geld te winnen, houdt men hier elk middel voor geoorloofd, als men maar de straf der burgerlijke wet kan ontduiken. De wet is hier alles. Goud geeft aanzien. Voorzigtigheid gebiedt, de letter der wet te ontzien. Die slim of wijs is, in den nationalen zin des woords, die heeft het regt op zijne zijde, en wordt, gelijk men het hier noemt, een groot man. Is het niet zoo, Mr. steward?’ zeide de
Franschman, zich tot den winkelier wendende, die alles had aangehoord en zeer goed Fransch verstond. Een schalkachtig, genoegelijk lachje, een toestemmend hoofdknikken, een kort: Yes, Sir! was het antwoord, dat mij geene reden gaf, om des Franschmans schildering voor scherts te houden.
Het gewoel op den Broad-way bepaalt zich tot de westzijde; het is nu eenmaal geene gewoonte en men houdt het voor onfatsoenlijk, op de andere zijde te gaan. Op zekere afstanden loopen voor de voetgangers dwarspaden over den rijweg, om de gemeenschap tusschen de beide zijden daar te stellen. Volgens zekere wetsbepaling, moeten de koetsiers bij

{==283==} {>>pagina-aanduiding<<}
het rijden over dezelve behoedzaamheid in acht nemen. Een Amerikaan zal dan ook nooit, ter bekorting, op eene andere plaats over den rijweg gaan, ten einde zijn regt niet te verliezen, indien hem schade door een rijtuig toegebragt mogt worden. Aan het ijlend overstappen van den rijweg kent men terstond den vreemdeling, die met een' blik van medelijden, of ook wel van minachting, wordt aangezien. De vreemdeling daarentegen kan, behalve aan deze plaatselijke gewoonte, den eigenlijken Amerikaan spoedig onderscheiden te midden der woelende menigte: een lang, bleek, mager gelaat, waarvan de eene wang door eene pruim tabak een weinig opgezet is, lippen, bruin van tabak, diep liggende, groote, lichtgraauwe oogen, een door het eeuwig rekenen geplooid, ingespannen voorhoofd, een wel zindelijk, maar achteloos gewaad - zoo vertoont zich een inboorling. Een hoofdkenmerk is ook het volgende: Wanneer twee personen zamen spreken, in het kantoor of op de straat, nuchteren of beschonken, bij het exerceren of wandelen, bij het komen of weggaan, in de herberg of in de kerk, in den schouwburg, op de markt, in het koffijhuis of in ambtsverrigtingen, kortom bij elke gelegenheid, te water en te land, bij dag en bij nacht, op elke plek in geheel de Vereenigde Staten, zullen er weinige minuten verloopen, of men hoort het woord dollar uitspreken, als ware het eene Godheid, welke hier bijzonder wordt vereerd.
Onder het schoone geslacht bemerkt men vele zeer belangrijke, doch meestal bleeke aangezigten. De gestalte is edel, de leest bekoorlijk; maar een fraaije boezem en de frissche kleur van den bloei der jeugd ontbreken gewoonlijk. De opschik is naar de mode van Parijs, doch zeer overdreven, en de beminnelijkste meisjes loopen als zottinnen rond. Zij zijn echter zeer zuinig daarbij. Tegen het einde van April wordt de mode voor het geheele jaar bepaald. Ieder schaft zich dan een kleedje en eenen hoed aan, waarbij slechts naar den vorm op de mode, doch anders voornamelijk op de goedkoopheid gezien wordt. De geringe prijzen komen hoofdzakelijk van de slechte hoedanigheid der buitenlandsche, bijzonder voor dit land vervaardigde stoffen. En zulks heeft ook eene goede zijde; want dien ten gevolge gaat de arme als de rijke, de zwarte als de blanke gekleed. Daar dus de eene de andere nabootst, en allen eene groote gelijkheid van karakter hebben, mag men wel zeggen: Die ééne Ameri-
{==284==} {>>pagina-aanduiding<<}
kaansche vrouw gezien en gehoord heeft, die heeft allen gezien en gehoord. Vruchteloos deed de Fransche ondernemingsgeest pogingen, om alhier op dit punt eene verfijning van zeden in te voeren - vergeefs brengt men de schoonste waren herwaarts; dezelve worden bezien en geprezen, ook wordt naar den prijs gevraagd en het terugkomen beloofd; doch daarbij gaat de troostelooze koopman te gronde. Hij heeft eenen winkel voor duizend dollars gehuurd, bovendien eene dure woning; hij heeft de huur voor het geheele jaar vooruit moeten betalen, dewijl de slimme New-Yorkers den vreemdeling, die vol hoop op winst aankomt, wijselijk deze voorwaarde stellen. Menigeen, zich teleurgesteld ziende, getroost zich zijn verlies, pakt spoedig in, en gaat weder scheep, om elders zijn geluk te beproeven; en deze doet wél. Doch de meesten hebben den moed niet, om zoo
spoedig hiertoe te besluiten; zij wachten het einde van den huurtijd af, en als het jaar om is, hebben zij duur en slecht geleefd. De waren zijn nog de hunne, maar verbleekt en verminderd in waarde. Nu wordt de gansche voorraad bij openbare veiling aangeboden, en voorts door Amerikaansche kramers tot veel lagere prijzen aan den man gebragt. De verarmde Europeaan ziet nu om naar eene plaats, als bediende, oppasser of daglooner, of lijdt ook weleens honger voor het huis, alwaar hij onlangs nog welgesteld meende te zijn en rijk hoopte te worden. Velen dezer ongelukkigen, die elke deur gesloten vinden, door den hoogmoed en de eigenbaat der Republikeinen verbitterd zijnde, grijpen gaarne elke gelegenheid aan, om hunnen wrevel te toonen. Menigeen maakt hier fortuin met een geheel ander bedrijf, dan hij geleerd had. Men zoude hiervan vele voorbeelden kunnen bijbrengen. Een Europeaan, die als een bekwaam schrijnwerker herwaarts was gekomen, had nergens in de Vereenigde Staten met zijn handwerk den kost kunnen winnen. Eindelijk te New-York teruggekomen zijnde, wilde hij wanhopig van honger in het water springen, wanneer juist tot zijn geluk een matroos hem schaar en kam aanbood, met verzoek, om hem voor zes centen het haar te snijden. Dit geval deed hem besluiten, om haarsnijder te worden. Eerst begon hij op de scheepstimmerwerven dit nieuwe bedrijf uit te oefenen, en hij maakte hiermede in drie jaren tijds zoo veel opgang, dat hij nu eene zeer goede kostwinning heeft. Een gewezen zadelmaker geeft aan jonge Ladies onderrigt in het spelen op de guitarre. Zoo komt hier menig

{==285==} {>>pagina-aanduiding<<}
Europeaan voort, die toevallig iets aanvangt, dat hij niet geleerd heeft; maar ook velen leiden een kommerlijk leven, terwijl hun alles tegenloopt. Inboorlingen zullen niet ligt eenen vreemdeling helpen of ondersteunen.

(Het vervolg hierna.)



De aalmoes, of de hand der voorzienigheid.

(Vervolg en slot van bl. 239.)

Gedurende den jongsten oorlog moest ik eene reis door Duitschland doen. Ik vertrok, op zekeren morgen, van Bamberg naar ***. Den avond te voren was ik, ter eerstgenoemde plaatse, in den schouwburg geweest, en kwam laat te huis. Naast mijne kamer hadden eenige Officieren eene punchpartij; ik kon daardoor niet slapen, stond dus weêr op, en schreef een groot deel van den nacht; geen wonder, dat mij des ochtends in de postchais de slaap beving. Plotseling werd ik uit een' aangenamen droom opgeschrikt door een donderend: ‘Halt!’ Het rijtuig hield stil, en ten zelfden tijde zag ik een' troep Oostenrijksche Dragonders. Een Wachtmeester, die deze afdeeling kommandeerde, trad voor, en vroeg naar mijn' pas. Ik zocht in een' zijzak naar mijne brieventasch, daar ik die in den rokzak niet vond; ik keek overal in de chais - vergeefs! Min of meer onthutst antwoordde ik: ‘Ik moet den pas met mijne brieventasch verloren of vergeten hebben.’ - Hij lachte: ‘Hm! op zulke dingen geeft men toch doorgaans beter acht.’ - ‘Postiljon!’ riep ik, ‘wij moeten omkeeren; mijne brieventasch moet nog in de herberg zijn.’ - ‘- Hoho! dat gaat niet aan; gij gaat met ons.’ - Ik bad, smeekte, en had eindelijk de dwaasheid, hem geld aan te bieden. Hij sloeg zulks met een' fermen Hongaarschen vloek af, en riep den Postiljon toe: ‘Voorwaarts!’ - ‘Waarheen?’ vroeg ik. - ‘Naar den Generaal.’ Eenigen der ruiters verzelden mij; de overigen vervolgden hunnen weg.
Na verloop van ongeveer anderhalf uur kwamen wij in een dorp; huizen, schuren en stallen waren vol troepen en paarden, en vele bivouacqueerden nog buiten het dorp. Men bragt mij naar den Generaal. Deze deed mij verscheidene vragen, welke ik alle zeer eenvoudig beantwoordde. Hij scheen ech-
{==286==} {>>pagina-aanduiding<<}
ter niet al mijne antwoorden, en met name die, welke mijne papieren betroffen, voor goede munt aan te nemen. Een aanwezig Officier fluisterde hem iets in; waarop hij terstond een' Adjudant afvaardigde, die met een papier terugkeerde, hetwelk de Generaal las, mij daarbij nu en dan scherp opnemende, alsof hij eene geheime order tegen mij in handen had en mijn persoon met het signalement vergeleek. Hij sprak weder stil met den Officier, knikte hem toe, en kondigde mij vervolgens aan, dat hij mij naar het groote hoofdkwartier moest laten opbrengen. Ik deed hem opmerken, dat mij dit te ver van mijn reisplan zoude verwijderen, en verzocht, ten minste den terugkeer des Postiljons, wien ik, met belofte van eene goede fooi, had opgedragen, bij zijne terugkomst te Bamberg, naar mijne brieventasch onderzoek te doen, te mogen verbeiden; maar vergeefs: men zette mij op een' boerenwagen, met eenige soldaten nevens mij, en twee Huzaren, die ter zijde reden.
Ik had geen' zin in de gansche toedragt der zake, maar troostte mij, zoo goed ik konde, met mijn zuiver geweten. Had ik in een' anderen toestand verkeerd, de verscheidenheid der voorwerpen zou mij, ten deele, aangenaam bezig gehouden hebben. Nu ontmoette ons eene kolonne in marschroute, dan kwamen ons ammunitie- en proviand-wagens tegen, dan weder geschut, dan kranke soldaten, en nu weêr vlogen ons afgezonderde ruiters voorbij. Deze kwamen, gene gingen; het was een onophoudelijk gewoel; alles vertoonde eene levende schilderij.
Mijne geleiders hadden opgemerkt, dat ik geld had. Waar wij stilhielden, en dat had dikwijls plaats, vorderden zij drinkgeld, nu met goede woorden, dan met bedreigingen. In eene herberg, waar wij afstegen, deed mij een Officier den voorslag, hem mijn horlogie te verkoopen, er den wenk nevens voegende, dat men mij hetzelve toch in het hoofdkwartier zou afnemen. Hoewel ik nu niet kon denken, dat men mij daar zou behandelen als ware ik onder eene rooversbende vervallen, besloot ik echter aan zijn verlangen te voldoen, omdat hij aanbood mij te willen vergezellen, en mij tegen den overlast mijner geleiders te zullen beschermen. Ik ontving naauwelijks het vijfde deel der waarde van het horlogie; maar hij verleende mij daarvoor inderdaad de toegezegde bescherming en zijn niet ongevallig gezelschap. Op de vraag,

{==287==} {>>pagina-aanduiding<<}
wat men met mij in het hoofdkwartier voorhad, konde of wilde hij mij geenerlei narigt geven.
Eindelijk kwamen wij ter bestemde plaatse, in een klein stadje. Wachtposten, in het open veld gelegerd krijgsvolk, af en aan rijdende Ordonnancen verkondigden zulks reeds van verre. Mijn Officier steeg af, en wenschte mij een' goeden nacht en een' gelukkigen afloop van zaken. Het rijtuig hield stil voor het verblijf van een' Opperofficier; een mijner geleiders klom af en bleef een' geruimen tijd weg, terwijl zich intusschen vele nieuwsgierigen om ons heen verzamelden, één van welke mij inzonderheid hinderde, wijl hij mij, hoe ik mij keerde en wendde, stijf in het aangezigt keek. Eindelijk keerde mijn geleider terug, en verloste mij van al die gapers, die evenwel het rijtuig naliepen, toen hij bevel gaf voort te rijden. Nu stond het anderwerf stil, en wel voor een oud, met traliewerk voorzien gebouw. Eene inwendige stem zeide mij, dat dit de gevangenis was, en zij had mij niet bedrogen, ofschoon het bovendeel het stadhuis, en slechts eene soort van kelder tot eerstgemelde bestemd was. Deze werd mij ten verblijf aangewezen. Thans werden mijne soldaten, daar hen niemand meer in toom hield, weêr stouter, en vorderden drinkgeld van mij. Hoe ongaarne, moest ik echter toegeven. ‘Schuif maar af,’ zeide een van hen; ‘binnen een paar dagen zult ge wel niet veel meer noodig hebben!’
Zij verwijderden zich, en de Cipier sloot de deur achter mij digt. 't Was reeds schemeravond buiten, en alzoo in mijnen kerker nacht. Ik wierp mij op het stroo neder, mijn noodlot beklagende, en mijne onachtzaamheid, die mij den pas deed verliezen, verwenschende.
In treurig nadenken verzonken, werd ik daaruit opgeschrikt door den Cipier, die mij brood, water en eene lamp bragt, welke laatste ik daarna niet meer kreeg. Bij het schijnsel derzelve bemerkte ik, dat het stroo, waarop ik lag, niet pluis was; ik verzocht dus om versch stroo, maar kreeg een norsch bescheid. Nu beproefde ik de kracht van den algemeenen talisman des menschelijken geslachts, en zie! aan mijn verlangen werd terstond voldaan. Ik kon nu voor 't minst slapen.
Toen hij vertrokken was en ik mijn sober souper genuttigd had, begaf ik mij ter ruste, en ondervond voor het eerst in mijn leven, dat, met een rein gewisse, men in een' kerker even gerust slaapt als in de beste herberg; men mist toch in beide zijn eigen huis.

{==288==} {>>pagina-aanduiding<<}

Bij mijn ontwaken verlichtte de dag mijne woning min of meer: zij was klein en zeer somber; donkergrijze muren verstrekten tot behangsel, en een ruwe stoel en tafel tot éénig huisraad.
Denzelfden morgen werd ik voor den Generaal gebragt, in een fraai landhuis voor het stadje. Troepen van allerlei wapen en uniform, Marketentsters, Ordonnancen, Stafofficieren - alles wemelde dooreen, nevens veel ander krijgsvolk, in den omtrek verspreid. In het voorbijgaan hoorde ik fluisteren: ‘Hij is 't!’
Ik trad binnen. Verscheidene Officieren waren bijeen; een derzelven vroeg mij, van waar ik kwam, mijn' naam, geboorteplaats, beroep enz. De Auditeur schreef alles op. Ook de Generaal deed onderscheidene vragen, en vermaande mij de waarheid te zeggen, als het eenige, wat mij welligt een genadig vonnis konde bezorgen. Ik verklaarde, dat ik mij geenerlei misdaad bewust was, en dat alwat ik gezegd had reine waarheid was. - Na geëindigd verhoor werd ik weder naar mijne gevangenis teruggeleid.
Twee dagen daarna werd ik op nieuw voor den Generaal gebragt. Op het plein, waar te voren alleen eene schildwacht was, stond nu eene afdeeling van ongeveer vijftien man onder het geweer. Het was mij bij derzelver aanblik niet wel te moede; zij zagen er, dacht mij, zoo bloeddorstig uit, en het scheen mij toe, alsof zij daar om mijnentwille waren. Het bleek in 't vervolg, dat ik mij hierin niet misnomen had. Een mijner geleiders vroeg in het voorbijgaan: ‘Hebt ge scherp geladen?’ Hun ja drong mij door merg en been.
Ik vond bij den Generaal een' Onderofficier, met een' man in vreemde uniform. Deze beiden bekeken mij van boven tot beneden; de Generaal zag hen vragend aan; beiden schudden het hoofd, en verwijderden zich, op den wenk des Generaals. Mij werden nagenoeg dezelfde vragen gedaan; maar welk eene misdaad ik moest begaan hebben, wilde men mij niet zeggen. Ik werd wederom weggeleid.
Terwijl ik in den avond over mijnen raadselachtigen toestand zat te peinzen, hoorde ik iemand tot de op en neêr gaande schildwacht zeggen: ‘Zijt ge warm, kameraad?’ - ‘Neen, waarachtig niet!’ - ‘Hij daar beneden zal het toch wel warm hebben, zoo hij weet, wat hem boven 't hoofd hangt!’ - ‘Hoe zoo?’ - ‘Wel, morgen zweeft hij tusschen hemel en aarde!’ - ‘Hu! wat ge zegt!’ -

{==289==} {>>pagina-aanduiding<<}
‘Ja, ja! vandaag moest hij doodgeschoten worden; wij stonden reeds klaar en hadden scherp geladen; maar men heeft gemeend, dat dit nog te goed voor hem was. Nu kan hij zijn testament maken. Morgen wordt een andere doodgeschoten.’ - ‘Wat voor eenen?’ De naderende ronde maakte aan dit gesprek een einde. Het betrof mij, dat was klaar, en de zaak dacht mij niet onwaarschijnlijk, naardien ik wist, dat de regtspleging in oorlogstijd niet zeer gemoedelijk is, en men liever tien onschuldigen veroordeelt, dan één' misdadiger laat loopen. Dit maakte mij kleinmoedig. Ik moest dan sterven; maar waarom? ... De gedachte aan vrouw en kind perste mij de tranen uit de oogen. Ik beproefde te slapen; maar telkens verjoegen schrikbeelden den slaap: nu was het de bebloede beul, dan mijne arme vrouw, de handen wringende. Zoo verstreken meer dan twaalf angstvolle uren! Daar hoorde ik den sleutel in de deur rammelen - welk een vreeselijk geluid! ‘Uw laatste uur heeft geslagen!’ dacht ik.
Een man in burgerkleeding verzelde den Cipier. ‘Gij kent mij wel niet meer?’ vroeg hij. - ‘Hoe zoude ik u kennen?’ ... ‘Herinnert gij u den handwerksgezel nog, dien gij van eenen zelfmoord reddet?’ - ‘Ja, o ja! Zoudt gij’... ‘Ja, die ben ik!’ - ‘Is 't mogelijk? Maar, goede Hemel! hoe komt ge hier?’ - ‘Ik breng u goede tijding: gij zult spoedig vrij zijn.’ - ‘God zij dank! Dat ik u omhelze! O, gij weet niet, welk een pak ge mij van het hart neemt! Maar, is 't wel zeker?’ - ‘Volkomen zeker. Ik kom zoo van den Generaal, met de vergunning, u zulks te verkondigen.’ - ‘De Hemel zij geloofd! Maar, ik bid u, hoe komt gij hier? Waarom hield men mij zoo lang gevangen? Heb ik aan u mijne bevrijding te danken?’ Dus bestormde ik hem met vragen, zonder op ééne derzelven het antwoord af te wachten.
‘Laat mij u alles vertellen,’ zeide hij, en zette zich, terwijl ik mij op het stroo nedervlijde. - ‘Cipier! breng eene flesch wijn. - Men hield u,’ dus voer hij voort, ‘voor een' befaamden spion, op wien men reeds lang loert; weshalve alle Chefs zijn signalement bezitten. Naardien gij geen' pas hadt, werdt gij gearresteerd; deze bijzonderheid behoorde eigenlijk meer vóór dan tegen u getuigd te hebben, dewijl het niet waarschijnlijk is, dat soortgelijke lieden voor 't minst niet van valsche passen voorzien zijn; maar eene noodlottige gelijkenis met den gezochten sprak sterk tegen u; daarom werdt gij naar het groote hoofdkwartier vervoerd. Eenige militairen meenden ook hier dezen spion, dien zij reeds ergens gezien hadden, en die ook reeds eenmaal de gevangenschap ontvlugt is, in u te herkennen. Velen zelfs der hoogere Officieren dachten werkelijk dien persoon in u voor te hebben, hielden uwe opgaven voor een hardnekkig ontkennen, en wilden u door dwangmiddelen tot bekentenis gebragt hebben. De Generaal echter, een menschlievend man, wilde daartoe niet verstaan, maar poogde langs andere

{==290==} {>>pagina-aanduiding<<}
wegen achter de waarheid te komen. Mijn verschijnen versterkte hem in deze handelwijze. Ik had u, namelijk, herwaarts zien brengen. Terwijl ik, toevallig, mij te midden van den volkshoop bevond, kwamen mij uwe gelaatstrekken bekend voor, niet met genoegzame zekerheid evenwel, om u aan te spreken; en toen ik het rijtuig wilde naderen, reed het weg. Maar, te huis komende, kon ik mij van het denkbeeld niet ontslaan, dat gij die gevangene waart; hoewel ik volstrekt niet kon begrijpen, hoe gij hier, en wel onder zulke omstandigheden, kwaamt; en ik begon reeds te denken, dat eene toevallige gelijkenis mij misleid had. Op eens vernam ik, dat men den gevangene voor een' spion hield. Nu dacht ik: “Wie weet, of ik hier niet een' onschuldige redden, en mijnen voormaligen weldoener eene dienst bewijzen kan!” Ik begaf mij naar den Generaal, maar werd niet bij hem toegelaten; ik ging ten tweedemale, en was nu gelukkiger. Ik zeide hem, hoe ik gehoord had, dat men iemand, wegens ontbrekenden pas, opgebragt had, en hem voor een' spion hield; dat ik meende den man te kennen; of hij zich niet een' koopman uit B., met name J., noemde, enz. De Generaal vond mijne opgaven met de uwe volkomen overeenkomstig, en werd daardoor bijkans reeds van uwe onschuld overtuigd. Alleen moest hem de mogelijkheid voor den geest komen, dat de Cipier mij toegang tot u kon verleend hebben, en alzoo alles een doorgestoken werk kon zijn. Hij hield mij dus bij zich, en besloot, den Cipier te verhooren. Hij belegde terstond wederom krijgsraad. Het meerendeel der Officieren hield deze onderstelling voor zeer waarschijnlijk, en hoopte langs een' anderen en zekerder weg op het spoor te geraken. Men ontbood, namelijk, twee lieden (gij hebt ze bij uw verhoor gezien); de een was een Onderofficier van het leger, die den bedoelden spion reeds eenmaal had gevat, maar hem weêr ontsnapt was; de ander een overlooper, die hem van nabij kende. Hunne uitspraak zou uw lot
beslissen. In gevalle beiden u werkelijk voor den spion verklaarden, stond reeds een kommando gereed, om het doodvonnis te voltrekken. Naardien de spion van adel is, en bevorens bij de staande armee gediend heeft, had men u de eer van den kogel, in stede van den strop, toegedacht! - De beide getuigen wilden, gelukkig, u niet voor dien beruchten persoon erkennen, en de krijgsman zag nu zijne dwaling in; de Cipier deed eenen eed, dat gij met niemand hoegenaamd gesproken hadt, en zoo werd uwe onschuld zonneklaar bewezen, en besloten, u in vrijheid te stellen, en u, onder mijne verantwoordelijkheid, de noodige papieren ter vervordering uwer reize, en terug, te verleenen. Mij viel, op mijn verzoek, het onuitsprekelijk genoegen ten deel, u de blijde boodschap te verkondigen.’
In dit oogenblik trad een Onderofficier binnen, mij mijne vrijheid aankondigende, en mij dien namiddag bij den Generaal bescheidende.
W. drong mij thans, met hem naar zijn huis te gaan, om

{==291==} {>>pagina-aanduiding<<}
mij een weinig te herstellen van het doorgestane leed, en vertelde mij onderweg, hoe eene moei van vaders zijde hem tot haren erfgenaam benoemd had, met beding, dat hij bij haar, in haren ouden dag, kwam wonen. Deze voorslag had een verhuizen met zijn gezin herwaarts ten gevolge gehad; en, daar het hun hier wél beviel, waren zij, na het zeer onlangs overlijden dier bloedverwante, hier gebleven.
Dus pratende, kwamen wij te zijnent. Hij bragt mij in zijn woonvertrek, waar zijne echtgenoote met verscheidene kinderen zich bevond. ‘Ziethier,’ sprak hij met aandoening bij het binnentreden, ‘mijn weldoener, die uwen man en uwen vader eens het leven redde, den Heer J. uit B.!’ De vrouw kwam mij dankend te gemoet; de kinderen omvatteden mijne knieën en grepen mijne handen; men overlaadde mij met dankbetuigingen. ‘Waartoe dit, lieve vrienden?’ sprak ik: ‘Gij beschaamt mij. Hetgeen ik deed, was pligt, en uw echtgenoot heeft het mij meer dan vergolden. Toen ik hem redde, was hij ongehuwd; hij heeft heden in mij eener familie haren man en vader teruggegeven; hem komt dus mijn dank toe.’ - ‘Zwijg!’ hernam W., mij de hand drukkende: ‘de rekening is vereffend. Zie, dat is mijne louize, van wie ik u toen met zoo veel teederheids sprak! Gij zult haar nader leeren kennen; want eenige dagen moet ge voor 't minst hier blijven.’ - Ik gaf mijn woord voor éénen dag. Wij zetteden ons aan tafel, en gulle vrolijkheid kruidde den disch, zoodat ik al het geleden leed vergat. ‘Neen, waarlijk,’ zeide ik tot mijn' gastheer, ‘gij hebt mij niet te veel van uwe vrouw gezegd, dat zie ik reeds! Het verblijdt mij onuitsprekelijk, u gelukkig te zien, en ik dank het toeval, dat mij herwaarts gevoerd heeft.’ - ‘Toeval?’ hernam de vrome man, op een' zacht verwijtenden toon: ‘Geloof mij, er bestaat geen toeval op deze wereld! Beschouw onze wederzijdsche lotgevallen van naderbij, en ge zult, met mij, daarin de leiding eener Hoogere Hand erkennen.’ - Ik zag in, dat hij gelijk had, en gevoelde dit nog levendiger, toen ik naderhand vernam, hoe zeer zijne bescheidenheid het deel verkleind had, dat zijne ijverige bemoeijingen in mijne bevrijding hadden gehad; en sinds dien tijd heb ik mij
gewend, de hand der Voorzienigheid in alles te zien, wat mij belangrijks bejegent, ook dán, wanneer ik derzelver leiding niet kan nasporen of begrijpen.





Iets over zekere Utrechtsche akademie-tafereelen. (*)

Eene nieuwe vrucht van eenen ouden boom. Hoe welkom aan ieder, zoo de vrucht rijp, de boom van eene goede soort was; doch wie leest er druiven van doornen, of bemint den wrangen smaak van eenen groenen haagappel? Om niet lan-
{==292==} {>>pagina-aanduiding<<}
ger in verbloemde woorden te spreken, wie zal behagen scheppen in een gewrocht uit verkeerde beginselen gesproten, en dat bovendien zoo duidelijk de hand van den onervarenen verraadt? Wie zal ontkennen, dat de verlichte opvoeding, die den jongen lieden van onzen tijd te beurt valt, van hare ongunstige zijde beschouwd, dit nadeel met zich brengt, dat menigeen, die zich eene slechts oppervlakkige kennis heeft eigen gemaakt, uit de hoogte over alles zijn oordeel velt? Dit oordeel, in meer dan één opzigt gebrekkig, is dáárin vooral te misprijzen, dat het reeds hekelend veroordeelt, waar het nog onderzoeken moest; en vandaar die menigte jonge hekelaars, die, van hunne onbedrevenheid bewust, maar zich dezelve toch zoo gaarne ontveinzende, dan eerst regt hunner pen den teugel vieren, wanneer zij, de zaken uit het oog verliezende, alleen of vooral personen tot doelwit hunner aanvallen kunnen stellen.
Dat nu de genoemde Tafereelen uit de pen van dergelijken jongen hekelaar gevloeid zijn, en hij daarenboven getoond heeft, voor de taak, die hij ongeroepen op zich genomen had, ongeschikt te zijn geweest, zal bij eene zelfs vlugtige lezing aan elk gereedelijk onder de aandacht vallen; en de steller dezes had veilig zijnen arbeid kunnen achterwege laten, zoo hij niet gemeend had, dat het van gewigt kon zijn, wanneer hij door zijn voorbeeld aantoonde, dat niet alle jonge lieden aan onze Akademiën hunne goedkeuring hechten aan dien geest van bedilzucht en hekelziekte, welke hare pijlen tegen alles en tegen allen uitschiet.
Doch ter zake. Utrechtsche Akademie-tafereelen. Wordt dus in dezelven datgene slechts geschetst, hetgeen aan die Akademie eigen is, en zij met geene andere gemeen heeft? Immers neen. In elke stad toch, in welke eene Hoogeschool gevestigd is, vindt men dwalers in Collegiezalen, Kerk, Koffijhuis en Schouwburg. Zoowel te L. en te G., als te U., zou het groote moeite inhebben, om op te sporen, of de jeugdige en rijmende gisper zich onder de vanen van Calvijn had geschaard, dan of hij somtijds in 't Grieksch droomde, of wel zich in de regtskundige geschilpunten pleegde te verwarren. Ook daar vindt men politieke tinnegieters, luchtige saletjonkers, verwaande gekskappen, roekelooze spelers, stoute wagenmenners, bewonderaars der meisjes, bekwame biljartspelers, en wat niet al! Het eenige, dat in deze Tafereelen alleen Utrechtsch is, wat is het anders dan

de uitgeschenen zon, 
Die sedert jaar en dag geen straal meer schieten kon? (*) 


Ook pleegt men, in genoemde plaatsen, niet juist bij gelegenheid van publieke promotiën de trompet te steken; misschien is zulks te U. na den veldtogt de mode geworden.

{==293==} {>>pagina-aanduiding<<}

Voor het overige zouden deze Tafereelen met hetzelfde regt den naam van iedere andere Akademie hebben kunnen dragen.
Het motto:

Poetis 
Quidlibet audendi semper fuit aequa potestas, 


komt mij voor te pleiten voor mijn zoo straks geopperd gevoelen, dat de Schetser zich bij het aanvangen zijner Tafereelen in eenen ongewonen toestand bevond, en om zich een weinig van den schrik, dien hem zijn stout ontwerp baarde, te verzetten, zich het bekende vers van horatius in het geheugen riep. Jammer slechts, dat hij met de woorden zich niet tevens de bedoeling van den Dichter te binnen bragt, die het als eene verontschuldiging doet voorkomen van hen, die in schilder- of dichtkunst de palen eener gezonde rede hadden te buiten gegaan; en er terstond de waarschuwing op laat volgen, dat men in het toepassen van dergelijke magtspreuken uiterst omzigtig moet zijn. - Er komen in de Tafereelen zelve hier en daar ook nog sporen voor van dergelijke beschroomdheid. Als men b.v. leest:

En dus, o Pallas kroost, wilt deze halve bladen 
(Een broeder biedt ze u aan,) niet heel en al versmaden; 


zou men denken, dat de Schetser niet zoo zeer als publiek Schrijver optrad, maar het, om eene gemeenzame uitdrukking te bezigen, onder ons meisjes wilde laten; doch wat verder laat hij zich toch bepraten, en staat den Heere van der monde toe, om de halve bladen zoo wel aan burgers als studenten te slijten. Het debiet moge goed zijn; want de onderneming zal, om redenen straks nader te melden en niet moeijelijk te bevroeden, wel spoedig in duigen vallen.
Wij zijn nu tot de dichtregelen zelve gekomen, die ik, op het voetspoor van oudere en nieuwere Geleerden, aldus zou kunnen beoordeelen, dat ik gelijkluidende plaatsen uit andere Dichters ter vergelijking aanvoerde. Echter heb ik het voegzamer geacht zulks na te laten, ten einde te groote uitweidingen te vermijden, en mij de moeijelijkheid te besparen, die mij de vierde regel reeds gebaard zou hebben, daar ik niet gewoon ben de verzen der asch- en karrelieden onder de voortbrengselen onzer Letterkunde te tellen. Men moet de populariteit der volgende regelen den verdienden lof geven; evenwel kwam het mij niet zoo geheel duidelijk voor, dat men, om iets niet te vergeten, het slechts gedrukt behoeft te lezen. Ik althans zeg, bij het lezen dezer Tafereelen, gaarne met themistocles: ‘Och, dat ik de gave had van te kunnen vergeten!’

{==294==} {>>pagina-aanduiding<<}

Volgen eenige denkbeelden van den Schetser over hetgeen den Dichter uitmaakt, waar wij b.v. leeren, dat hij eene vrijheid bezit, op welke, als zijn erf, hij spoorloos mag ronddwalen; en dat hij, hoewel buiten het spoor getreden, echter het goede kan voorstaan. In het algemeen heeft dit beeld wel wat van onzen Hollandschen Tuin; doch dan moeten wij ons de lieve Vrijheidsgodin in een' klomp aarde veranderd voorstellen, en vooral de omheining weghakken. Ook is in deze zoo wel als in de volgende regelen zeer onduidelijk, wien de Schetser door het woord Dichter verstaat. Meent hij zichzelven? Dan stapt hij nog al losjes over des wijsgeers bedenkingen heen; en stelt hij zich het ideaal van eenen Dichter voor, dan moeten wij nog eens onzen gemeenschappelijken vriend horatius bij de hand nemen. Mediocribus esse poetis, niet waar? Maar is het dan nog twijfelachtig, wien hij bedoelt? Immers, indien wij wat verder lezen, zien wij, dat de Dichter van zoo even niemand anders is dan hij, wien daarna de gepastere naam van Schrijver der Akademiebladen gegeven wordt. De bedoeling dezer regelen was slechts wat onduidelijk geworden door de invoeging van zijn verzen tot aan dat streepje, toevallig geplaatst achter een rijmwoord, zoo gewrongen gezocht, dat men er niet aan kan twijfelen, of er wordt een Dichter bedoeld, die, zoo hij tot nu toe zijne ooren voor billijke teregtwijzingen gesloten houdt, zich nog minder bekreunen zal aan een teekentje, meer duidelijk dan de naam voluit geschreven.
Wij zullen den Schrijver niet volgen in zijn onderzoek, dat men, volgens zijn eigen zeggen, niet zonder vrucht zou doen, of hij Theologant zij of iets anders; wij weten het niet, en wenschen het niet te weten. Is het er misschien mede, de omnibus aliquid, de toto -? De regel:

Dat van deez' dag af aan, voor burgers en Studenten, 
Dit blad te krijgen is à costi voor tien centen. 


zou het vermoeden kunnen wekken, of hij niets van alles, wat hij opnoemt, was, maar een broodschrijver, die in het begin dezer regelen zijn voornemen openbaart, maar evenwel nog op denzelfden dag, waarop hij met schrijven aanvangt, den Uitgever in de gelegenheid moet stellen, zijne waar te kunnen uitventen.
Dusverre over de inleiding. Wat de beschrijving van het koffijhuis van klanck aangaat, er zijn goede regels in. Over de uittrompetting bij promotiën en het verbleekte uithangbord hebben wij reeds gesproken. Laat ons derhalve ook de trappen opstormen (een eigenaardig gekozen woord). Daar zullen wij vreemde dingen zien; vooreerst eene kagchel, die de koude ligchamen streelt; voorzeker een vrij stout

{==295==} {>>pagina-aanduiding<<}
beeld, om den verkwikkenden invloed van het vuur, dat zich in dezelve bevindt, uit te drukken. Doch wat beduidt die menigte van streepjes, die in de regelen zijn ingelascht, als waren het zoo vele handwijzers, om ons op het doornig pad, dat de Schrijver ons doet betreden, ook de rozen aan te duiden; terwijl de achteraangevoegde uitroepingsteekenen de geestigheid a tergo escortéren? Zouden deze streepjes ook moeten dienen, om het metrum, dat anders in de war zou zijn, wat te helpen? Het is waar, ook het streepje in den regel:

Die, zoo men - gelooft, het libertaitsland drukken! 


zou wel wederom met een' naam kunnen aangevuld worden; doch wij kunnen niet gelooven, dat de Schrijver bij herhaling in eene aardigheid heeft willen vervallen, die, behalve dat zij zouteloos is, daarenboven te duidelijk den stempel van personaliteit draagt. Het streepje, dat niet lang daarna volgt, is even zoo gemakkelijk aan te vullen met leopold, als charles dix en henri cinq, en laat dus nog iets aan de verbeelding over, dat aan de overigen geheel ontbreekt. Lezen die vele anderen het Fransch vernuft reeds vertaald in de liberale bladen, eilieve welke zijn die? of is er in het koffijhuis van klanck een beëedigd translateur? De meeste van zulke heertjes plegen hun Fransch nog al passablement te kennen. - Het is een aardige kunstgreep van den Schrijver, om het naauw de Rectorsschool ontsprongene jongske te laten bedillen, prijzen, ja zelfs vloeken, en hem evenwel onbedreven te laten in eene kunst, die hem zijn buurman met den nieuwen wagen had kunnen leeren. Wie toch, die na zijne ontgroening in eene caricle gezeten heeft, weet niet, dat men schepen stuurt en wagens ment; om nu niet te zeggen, dat het weinig smaak in den jongen knaap aanduidt, om, als hij het beeld van rijden wilde gebruiken, te zeggen: den Staat te mennen, voor: er de teugels van te houden. Dat kaartspelen, zoo tegen drie ure in den namiddag, is wat forsch. Mij dunkt het aantal der spelers moet zoo klein zijn, dat zij het den Schrijver vrij euvel zullen opgenomen hebben, zoo door hem aan de kaak te zijn gesteld. En wat de schaakspelers betreft, reeds het kiezen van hunne plaats toont aan, dat zij de grootste meesters in hunne kunst niet zijn. Eindelijk, die arme marqueurs! Er is geene meer beklagenswaardige
kostwinning, dan die van biljartjongen. Hoe ijverig steeds in de weer, staan zij voor ieders beschimpingen bloot. Ziet eens, hoe zij, volgens des Schrijvers zeggen, niet alleen rondsom, maar naar alle kanten (dus zoo wel horizontaal als verticaal?) schenken, bedienen, enz. en toch op het maken der punten letten. Is het wonder, als de gestadige vermoeijenis hen wat

{==296==} {>>pagina-aanduiding<<}
schor maakt, en is het hunne schuld, dat de eene speler boos is, omdat hij maar deux telt, terwijl reeds tot douze is opgeklommen? Dat slechts één naar den uitgesprongen bal grijpt, is onnatuurlijk; want men ziet dan meestal aller handen en voeten in beweging. - Maar de Schrijver loopt met de overigen weg, om zich in zijn nieuw Vaderland te vestigen. Men zou zich verbeelden, dat de Schrijver zich in het koffijhuis nog al op zijn gemak bevond; ten minste de in zoo vele bijzonderheden tredende beschrijving van hetzelve, terstond na de inleiding, geeft bewijs genoeg, dat hij er geen dwaler in is, zoo als in Collegiezalen enz. Echter schijnt hij het slechts als een pis aller te beschouwen; en er is eene andere plaats, die hem nog sterker aantrekt. Immers de klok heeft naauwelijks drie geslagen, of hij, die u zoo gedienstig de geringste merkwaardigheden onder de aandacht bragt, verlaat u plotseling, zonder zelfs behoorlijk afscheid te nemen; en met den mantel half om de schouders geslagen, en den hoed scheef op 't hoofd, stormt hij niet, maar vliegt de trappen af. En wat was toch de reden van dezen overhaasten aftogt? Den koelen wereldburger wordt in zijne maag toegeroepen, dat er voor hem een Vaderland bestaat, waar de roastbeef als Grondwet gehuldigd wordt, en men met borden petitioneert. Of moet hij zich nog van het schrale schrijversloon genéren? O, dan trooste hij zich met een denkbeeld, dat zich aan zijne verbeelding, zoo hij die bezit, onder de schoonste kleuren moet voordoen: dat van 't Luilekkerland!
En nu, Mijnheer de Letteroefenaar, wat zegt Gij van het bovenstaande? Hier en daar regt op onzen Polyhistor aan, niet waar? Maar toch ook nog al gespaard, en niet het vel over de ooren getrokken; want waarom zou ik op het machinale van 't verzenmaken gevit hebben, daar er buiten dat stofs genoeg voorhanden was? - Maar waarom nu mijn opstelletje juist aan U gezonden? Dat hebt Gij aan het veelbeteekenend streepje en impertinent uitroepingsteeken te danken. Zat er ook misschien kwaad bloed bij den Schrijver tegen U, om vroegere teregtwijzing? Ik kan het niet gelooven; de Tafereelen blijken te duidelijk eerstelingen te zijn. Maar hoe het zij, uw blad, hoewel anders in ons land nog al zoo tamelijk geacht, schijnt den Schrijver niet zeer te verontrusten; al maakt hij op het einde de voorwaarde, dat de uitgave van verdere nommers afhangt van de algemeene goedkeuring, die dit eerste zal hebben weggedragen. Nu zou het mij spijten, als de Tafereelen, welker duur toch niet lang kan zijn, door mijn schrijven in het niet zouden schijnen te zijn verzonken. Want, wanneer ik des avonds, door wat ingespannen te studeren, te bed liggende den slaap niet vatten kan, heb ik gaarne het een of ander van dergelijke soort, hetwelk mijne oogen zoo tot sluiten dringe, dat ik nog maar even tijd hebbe mijne lamp uit te doen.


* † *






{==297==} {>>pagina-aanduiding<<}

Leopold en de Belgen, of het Brusselsch plunderspel van 6 april, 1834.


Wat spel! - de paarden zijn verkocht, 
En de ezels hebben veel vermogt, 
Door hun gebalk te laten hooren: 
De tijgers zijn aan 't woên geraakt; 
De Hel heeft monsters uitgebraakt, 
Om Brussels diepen slaap te storen. 
 
Reeds uren hebben zij gehold; 
Maar eind'lijk komt Vorst Leopold... 
Hoe magtig is een Burgerkoning! 
Zij zien nog naauw'lijks zijn gelaat, 
Of wijken naar eene and're straat, 
En plund'ren daar eene and're woning. 
 
Welk volk! - het zij het paarden koopt, 
Of paardenkoopers-huizen sloopt, 
't Is altijd afval of verdelgen; 
En 't rot, dat zich naar Jezus noemt, 
Maar Zijne leer in 't harte doemt, 
Bestuurt den geest der vrije Belgen. 
 
Men teekent staag op akten in, 
Of heeft verwoesting in den zin: 
't Is tegenwent'len of vernielen. 
Kameleons .... neen, zijn zij niet; 
Al is het, dat de kleur verschiet, 
Het blijven altijd blaauwe kielen. 
 
De Grooten ijdel, trotsch en dwaas, 
Het graauw hun hefboom of hun baas; 
Hun baas, wanneer de Priesters spreken; 
Die blijven meester van 't gespuis, 
En alles wordt verplet tot gruis 
Bij hen, die d' unieband verbreken. 

{==298==} {>>pagina-aanduiding<<}

Maar, heeft ook de Engelsch-Fransche Saks 
Van zulke Grooten veel gemaks? 
Wat is er voor zijn' troon te hopen 
Van hen, die 't volk eerst dol en gram 
Deên worden tegen Nassau's stam - 
Dan weêr voor Nassau paarden koopen? 
 
De Souverein komt weêr - men ziet 
Hem spreken, maar verstaat hem niet. 
Hij wijkt, uit dank voor zijn promotie; 
En de Adel, die zijn' Koning hoont, 
't Is billijk, dat hem plund'ring loont 
Voor zijne blindemans-negotie. 
 
't Is wel niet streelend voor dien Vorst, 
Die zoo veel doen en wagen dorst 
Tot welzijn van de brave Belgen; 
Dat volk, dat, met de zege in 't oog, 
Vol moed naar 't Luxemburgsche toog, 
Als onverschrokken leeuwentelgen! 
 
Naauw heeft de man het Duitsch Verbond 
Ontzag geleerd voor zijnen grond, 
Herstel der Belgische eer verworven, 
Of een Verbond van Ed'len maakt, 
Dat 't in paleizen bonst en kraakt: 
Dáár wordt de boel geheel bedorven. 
 
't Is nogtans beter, dan wanneer 
Oranje of Saksen-Weimar weêr 
Zijn onverwinlijk heer deed vlugten: 
Hun magt is voor heel 't oproerland - 
Der plunderaren onverstand 
Alleen voor weinigen te duchten. 
 
Juich, Koning, juich! uw volksverbond, 
Uw troon, uw rijksmagt staan gegrond 
Op meineed, roofgoed, schrik verspreiden. 
Wat eens begon met plundering, 
Krijgt nog door plund'ren steviging: 
Europa gaat dien roem verbreiden. 
 
G. 








{==299==} {>>pagina-aanduiding<<}

Zamenspraak tusschen eenen dichter en het rijmwoord.


D. O Rijm, leen me uwe hulp! een woord nog - 'k ben geborgen! 
R. Leer lijdzaamheid, mijn vriend! kom 'k heden niet, dan morgen. 
D. Verwenschte klank, verschijn! het bloed vliegt mij naar 't hoofd. 
R. Dat werkt de lauwerkrans; die brand moet wat gedoofd. 
D. Nog eens, verschijn! of 'k smijt mijn lier aan duizend stukken! 
R. Dat waar' misschien niet kwaad - 't zijn dichterlijke nukken. 
D. O regel, honigzoet! - stond slechts het slotwoord daar! 
R. Hier geldt de spreuk: ‘de laatste loodjes wegen zwaar.’ 
D. Barbaar! zal dan mijn lied, zoo godlijk schoon, hier staken? 
R. Hef maar een ander aan, dan zal ik 't beter maken. 
D. Een ander? - aan dit stuk hangt heel mijn hart en ziel! 
R. En toch blijf ik de baas, hoe smartlijk dit u viel. 
D. Genoeg! 'k zal rijmeloos mijn zangen u doen hooren. 
R. Dan wordt het proza, vriend! - vrees recensenten-ooren! 
D. Gij tergt mij! 't werk moet af; de drukpers roept en wenkt! 
R. Dat vreeslijk werktuig heeft uw harsens ligt gekrenkt. 
D. Nog eens: één klankje slechts, één ademtogt, één woordje! 
R. 't Is wel: wat geeft ge mij voor 't smeltend harpäkkoordje? 
D. Een lofdicht - wat gij wilt! maar pijnig mij niet meer! 
R. Piano, lieve vriend! - gij schertst wat - schrijfpen neêr! 
D. Ik schertsen? ach! is 't rijm de ziel niet der gedichten? 
R. Zoo spreekt gij nu, uit nood; ik ken u, snoode wichten! 
D. Wat heb ik dan misdaan? verwierp ik 't rijmwoord ooit? 
R. Gij zingt van 't dicht'renvuur, maar van mij, rijmwoord, nooit. 
D. Dat is nu eens 't gebruik; men mag niet alles klappen! 
R. Maar wilt toch den Parnas, met and'ren, op gaan stappen! 
D. Ach! al te wreede klank! kocht ik u slechts voor goud! 
R. Goud en een Dichter! ... zwijg! nu liegt gij al te stout! 
D. Moet ik, teleurgesteld, mijn zangen dan verbranden? 
R. Dan waart gij de eerste niet: 't zijn dierbare offeranden. 
D. ‘Le rime est un esclave, et ne doit qu'obéïr.’ 
R. Wij zijn niet in de West; Boileau is ver van hier! 
D. Wat eischt, wat vergt gij dan? 'k zal u gehoorzaam wijken! 
R. Beken, dat elk Poëet voor 't rijm de vlag moet strijken! 
D. 'k Beken 't! - ach! al te waar! - wat verder; spreek vrij uit! 
R. Beken: der Dicht'ren roem bestaat in 't maatgeluid! 
D. Ook goed! (hoe menig vers is brommend, slechts welsprekend!) 
R. Beken, dat zonder 't rijm geen Dichter iets beteekent! 

{==300==} {>>pagina-aanduiding<<}

D. Ook dat - nu zij 't genoeg! - verlangt gij nog iets meer? 
R. 't Is goed zoo - blijf bedaard! 'k kom morgen wel eens weêr. 


Rotterdam.


b.t.l.w.


Magister artis ingenique largitor.


Weet gij, hoe men het dansen leert 
In Polen aan de beeren? 
Dat nood de moeder is der kunst, 
Kan men ook daaruit leeren. 
 
Daar zit heer Bruin in 't digte hok, 
Gevloerd met harde steenen; 
Men stookt een vuur daaronder aan; 
Het kittelt hem de beenen. 
 
't Wordt hem te heet; hij huppelt, springt 
En danst al op en neder; 
En als hij huppelt, springt en danst, 
Roert men het trommelleder. 
 
Zoo vaak hij nu de trommel hoort, 
Heft hij zich op zijn klaauwen, 
En meent het brandt hem als weleer, 
Waar 't hem zoo kon benaauwen. 
 
Ik weet niet, of u ook de kunst 
Zoo kittelt aan de zolen; 
Maar beter doet gij 't waarlijk niet, 
Dan Bruintje 't doet in Polen. 


Naar het Hoogduitsch.


f.w.c.





Bij het optrekken der Belgen naar onze grenzen.


Hoe, Belgen! hoe! wilt ge u nog eens met Holland meten? 
Hoe! zijt ge Hasselts slag en Leuvens val vergeten? 
Vergeten reeds dien togt, voor ons in roem zoo rijk, 
Voor u een blad te meer in uwe schandkronijk? 
Vermet'len, keert terug; of, wilt ge uw plan niet staken, 
Laat eerst tot uwe vlugt een' ijz'ren spoorweg maken! 


Z.


barnouw.

Mengelw. No. III. bl. 109. reg. 27. staat onder, lees onzer.







{==301==} {>>pagina-aanduiding<<}

Mengelwerk.

De groote aardbeving te Lissabon van 1755.

(Uit Mr. davy's weinig bekende Letters on Literature, en aan dezen, in der tijd, medegedeeld door een Engelsch Koopman, aldaar woonachtig, en ooggetuige der ramp.)

Geen schooner morgen, dan die van den eersten dag van November 1755. De zon scheen met vollen luister; de gansche hemel was volmaakt klaar en helder, en geen het minste voorteeken kondigde de naderende ramp aan, die deze bloeijende, rijke en welbevolkte stad verkeerde in een tooneel van schrik en ellende, uitgenomen die weinige oogenblikken, welke naauwelijks eenige tijdruimte vergunden, om de algemeene verwoesting te ontvlugten.
In den morgen van dien noodlottigen dag, tusschen 9 en 10 ure, zat ik in mijne kamer, en had juist een' brief voltooid, toen de papieren en de tafel, aan welke ik schreef, begonnen te schudden met eene zachte beweging, welke mij bevreemdde, daar ik geen wind of togt bespeurde. Terwijl ik nadacht, wat dit zijn mogt, en nog volstrekt de wezenlijke oorzaak niet vermoedde, begon het gansche huis te beven op deszelfs grondslagen; hetwelk ik eerst toeschreef aan de dreuning van eenige rijtuigen op de straat, die gewoonlijk om dezen tijd dien weg langs reden van Belem naar het Paleis; maar, bij meer oplettend luisteren, vernam ik een vreemd, ontzettend geluid onder den grond, gelijkende op de doffe rommeling van den donder in de verte. Dit alles viel voor in minder dan eene minuut; en ik moet bekennen, dat ik nu eenigzins beangst werd, vreezende dat zulks de voorlooper ware van eene aardbeving, gelijk ik vóór 6 à 7 jaren op het eiland Madera er eene bijwoonde, die op dezelfde wijze begon, doch weinig of geen schade aanregtte.

{==302==} {>>pagina-aanduiding<<}

Ik legde nu de pen neder en stond op, voor een oogenblik in beraad staande, of ik zou blijven, waar ik was, of mij op straat begeven, dewijl op beide plaatsen het gevaar mij hetzelfde scheen, en ik mij vleide, dat wij er met den schrik zouden afkomen; maar plotseling werd ik uit mijne mijmering geschud door een ontzettend gekraak, zoo geweldig, alsof alle gebouwen in de stad op eens nederstortten. Het huis, waarin ik mij bevond, werd met zulk een geweld geschokt, dat de bovenverdiepingen onmiddellijk invielen; en, schoon mijn vertrek, op de eerste verdieping, niet gelijktijdig in hetzelfde lot deelde, werden alle meubelen door elkander geworpen, zoodat ik niet dan met de grootste moeite staande bleef, en alle oogenblikken verwachtte te zullen verpletterd worden, dewijl de muren bestendig op de geweldigste wijze heen en weder geslingerd werden, zich op verscheidene plaatsen openende, terwijl groote steenen aan alle zijden nederstortten, en de balken der zoldering losgerukt werden. Tot verdubbeling van akeligheid, werd de lucht op eens zoo zeer verduisterd, dat ik geen enkel voorwerp konde onderscheiden; het was in waarheid eene Egyptische duisternis, ongetwijfeld veroorzaakt door de ontzaggelijke wolken stof en kalk, door eene zoo geweldige onderstbovenkeering opgejaagd en verspreid, alsmede, naar sommiger verhaal, door zwavelachtige uitdampingen; welk laatste ik niet stellig kan bevestigen, hoewel het zeker is, dat ik, wel tien minuten lang, mij als verstikt gevoelde.
Toen de donkerheid eenigzins begon op te klaren, en het geweld van den schok scheen te bedaren, was het eerste voorwerp, dat ik in mijn vertrek ontwaarde, eene vrouw, op den vloer zittende, met een kind in hare armen, geheel bedekt met stof, doodbleek en bevende. Ik vroeg haar, hoe zij daar kwam; maar hare ontsteltenis was te groot, om mij iets van haar wedervaren te kunnen doen begrijpen, en ik was in geene stemming, om aan nieuwsgierigheid bot te vieren. Ik herinner mij echter, dat het arme schepsel mij, in den grootsten angst, vroeg, of ik ook niet dacht, dat de wereld ver-
{==303==} {>>pagina-aanduiding<<}
ging; ten zelfden tijde klagende, dat zij bijkans stikte, en mij om Gods wille biddende, haar wat te drinken te geven. Ik liep naar eene kast, waarin ik eene groote kruik met water had staan (gij weet, dat het drinkwater te Lissabon somwijlen schaarsch is); maar, dezelve verbrijzeld vindende, zeide ik tot haar, dat er nu niet te denken viel aan het lesschen van den dorst, maar aan lijfsbehoud alleen, dewijl het huis elk oogenblik dreigde in te storten, en een tweede schok ons gewisselijk onder het puin zou begraven. Ik bood haar mijnen arm, en zeide, dat ik wilde beproeven, haar naar eene veilige plaats te brengen.
Altijd zal ik het als eene bijzondere bewaring beschouwen, dat ik op dit pas ongekleed was; want, ware ik gekleed geweest, gelijk ik eerst voornemens was, ten einde bij een' vriend te gaan ontbijten, dan had ik mij zeker op straat begeven, toen de schok plaats greep, even als de overige huisgenooten deden, en waren mij, gelijk hun, de hersens verpletterd geworden. Ik had echter nog bedaardheids genoeg behouden, om in te zien, dat ik in mijn morgengewaad, in een' japon en op muilen, niet over het puin zou kunnen klimmen, en om een paar schoenen en een' rok aan te schieten, de eerste, die mij maar voorkwamen, hetgeen alles was, wat ik met mij nam, zijnde er geen oogenblik te verliezen. In dit gewaad vloog ik de trappen af, de vrouw met mij aan den arm, en wilde mij onmiddellijk naar dat gedeelte der straat begeven, hetwelk op den Taag uitloopt; maar, den weg derwaarts geheel verstopt vindende door de nedergestorte huizen ter hoogte van derzelver tweede verdiepingen, wendde ik mij naar het andere einde, naar dezelfde dwarsstraat leidende (de gewone doorgang naar het Paleis), en, de vrouw over een' grooten puinhoop geholpen hebbende, met geen klein gevaar voor ons leven, stuitte ik, aan den ingang van gezegde dwarsstraat, op een' anderen steenberg, dien ik niet konde beklimmen, zonder gebruik te maken van handen en voeten tevens, en verzocht haar dus, mij voor een oogenblik

{==304==} {>>pagina-aanduiding<<}
los te laten, hetwelk zij deed; wanneer, slechts 2 à 3 voet achter mij staande, een groote brok van een' waggelenden muur haar en haar kind op eens geheel verpletterde! Een zoo ijselijk tooneel zou, op elk ander tijdstip, mij geweldig getroffen hebben; maar het dringend gevaar, waarin ik zelf mij bevond, om een gelijk lot te ondergaan, en de vele voorbeelden rondom mij van dezelfde ellende, waren te schokkend, om bij dit enkele geval stil te staan.
Nu moest ik eene lange, naauwe straat doorworstelen, welker huizen aan wederzijden vier of vijf verdiepingen hoog waren, allen zeer oud, voor het grootste deel reeds nedergestort of onophoudelijk nederstortende, de voetgangers op elke schrede met een' onvermijdbaren dood bedreigende, gelijk er reeds een aantal dood voor mij lagen, of, wat mij nog ellendiger toescheen, zoo zwaar gekneusd en gewond, dat zij zich niet konden verroeren, om zichzelven te redden. Wat mijzelven betreft, naardien de dood mij onvermijdelijk scheen, wenschte ik alleenlijk, dat op eenmaal een einde aan mijn bestaan mogt worden gemaakt, en ik niet, met gebrokene ledematen, gelijk deze arme lijders, zonder eenige hulp te kunnen erlangen, een' langzamen, folterenden dood zou moeten sterven.
Naardien zelfbehoud echter de eerste wet der natuur is, werd ik daardoor voor eene werkelooze wanhoop bewaard. Ik vervolgde dus, zoo goed ik kon, mijnen gevaarvollen weg met de uiterste omzigtigheid, tot dat ik mij eindelijk, als door een wonderwerk, behouden en ongekwetst bevond op het breede open plein voor de St. Paulus-kerk, die weinig minuten te voren was ingestort, en een groot gedeelte der vergadering levend had begraven, die gemeenlijk zeer talrijk was, dewijl het gebouw stond in eene der meest bevolkte wijken der stad. Hier stond ik eene poos stil, overleggende, wat te doen, daar ik mij hier nog niet volkomen veilig achtte; weshalve ik besloot, over de ruïnen van het westelijk deel der kerk te klauteren, ten einde den rivierkant te bereiken,

{==305==} {>>pagina-aanduiding<<}
opdat ik, in gevalle van een' tweeden schok, zoo ver mogelijk van de schuddende huizen mogt verwijderd zijn.
Ik volbragt zulks, schoon met moeite, en vond daar een ontzaggelijk aantal volks van beide sekse en van allerlei rangen en standen, onder welke ik eenige personen onderscheidde van de voornaamste orden der Patriarchale kerk in hunne purperen tabbaarden en koorkleederen; verscheidene priesters, de altaren ontvlugt in hun pleeggewaad, terwijl zij de mis vierden; half gekleede dames, sommige zonder schoeisel: alle dezen, wien de gemeenschappelijke nood derwaarts had gevoerd, als tot eene veilige schuilplaats, lagen op hunne knieën te bidden, met den doodschrik op het gelaat, op de borst slaande, en onophoudelijk uitroepende: ‘Miserecordia meu Dios!’
Te midden van dezen volkshoop kon ik niet nalaten een' ouden, eerwaardigen priester op te merken in stool en koorkleed, dien ik vermoed uit St. Paul ontkomen te zijn. Hij ging onophoudelijk onder de menigte rond, hen tot berouw vermanende en pogende te vertroosten. Onder een' vloed van tranen zeide hij hen, dat God zwaar beleedigd was door hunne zonden, maar dat, zoo zij de H. Maagd wilden aanroepen, deze hunne voorspraak zou zijn. Men omringde hem van alle kanten, smeekende om zijnen zegen, en elk achtte zich gelukkig, wien het mogt gebeuren, slechts den zoom van zijn kleed aan te raken. Velen hadden kleine houten kruisen en beelden van Heiligen in de hand, welke zij mij om te kussen aanboden. Een arme Ier hield mij een St. Antonius voor den mond; en, toen ik het beeld zachtelijk ter zijde schoof, vroeg hij mij, met eenige verontwaardiging, of ik in geen' God geloofde. Inderdaad, ik geloof, dat menigeen dezer arme, bijgeloovige menschen, die deze nuttelooze stukken houts gered hadden, hunne kinderen lieten omkomen. Ik zeg dit niet om hen te bespotten of te beschimpen, o neen! Ik heb innig medelijden met hen, en moet bekennen, dat ik nooit aandoenlijker tooneel gezien heb. Hunne tranen, hunne diepe zuchten en jammerklagten zouden het stugste hart geroerd hebben. Ik

{==306==} {>>pagina-aanduiding<<}
knielde met hen neder, en bad even vurig als zij, terwijl ik mijn gebed rigtte tot verhevener voorwerp - tot Hem alleen, die mijne verzuchtingen om hulp en uitredding kon verhooren.
Te midden van deze onze godsdienstige verrigtingen kwam de tweede groote schok, weinig minder sterk dan de eerste, en voltooide de verwoesting van die gebouwen, welke reeds veel geleden hadden. De ontsteltenis werd nu zoo groot en algemeen, dat het geschreeuw en gegil van ‘Miserecordia!’ duidelijk vernomen werd van den top van St. Catharina's heuvel, op grooten afstand van daar, werwaarts desgelijks een verbazend aantal menschen was geweken; terwijl wij ten zelfden tijde den val van de parochiekerk aldaar hoorden, waarbij velen op de plaats zelve gedood, anderen doodelijk gewond werden. Gij moogt oordeelen over de kracht van dezen schok, wanneer ik u zeg, dat dezelve zoo geweldig was, dat ik mij naauwelijks op de knieën konde houden; maar hij ging gepaard met eenige omstandigheden, nog ontzettender dan bij den vorigen. Op eens hoorde ik een' algemeenen kreet: ‘De zee komt; wij zijn allen verloren!’ Toen ik hierop mijn gezigt naar de rivier wendde, te dezer plaatse nagenoeg vier mijlen breed, zag ik dezelve zich opheffen en zwellen op eene onbegrijpelijke wijze, dewijl geen wind zich bewoog. In een oogenblik vertoonde zich, op kleinen afstand, eene groote massa waters, alsof een berg oprees. Schuimende en brullende naderde zij, en werd met zoo groote hevigheid naar den oever voortgedreven, dat de meesten onmiddellijk, zoo ver mogelijk, ten lijfsbehoud, vlugtten, velen werkelijk weggesleept werden, en de overigen tot boven de middel, op vrij verren afstand van het hooge strand, in het water stonden. Wat mij betreft, ik kwam te laat, en ware zeker verloren geweest, had ik niet een' stevigen balk, die op den grond lag, gegrepen, tot dat het water in deszelfs bedding terugkeerde, hetwelk, met gelijke snelheid, terstond gebeurde. Naardien mij nu even veel gevaar van het water als van het land bedreigde, en ik

{==307==} {>>pagina-aanduiding<<}
naauwelijks wist, werwaarts te vlugten, nam ik eensklaps het besluit, om terug te keeren, met druipende kleederen, naar het plein van St. Paul. Hier stond ik stil, en zag de schepen her- en derwaarts geworpen en geslingerd, als in een' geweldigen storm; sommige, wier kabels gebroken waren, dreven naar gene zijde van den Taag; andere draaiden, met ongeloofelijke snelheid, in het rond; verscheidene booten werden het onderstboven gekeerd; en dit alles, wat het verwonderlijkst scheen, zonder eenigen wind. 't Was om dezen tijd, dat de fraaije, nieuwe kaai, met ontzaggelijke kosten geheel van ruw marmer gebouwd, ganschelijk verzwolgen werd, met al het volk op dezelve, daar veiligheidshalve verzameld, en dat zich met reden daar buiten gevaar mogt rekenen. Gelijktijdig werd een groot getal booten en andere ligte vaartuigen, voor dezelve geankerd, (alle desgelijks vol volks, dat daarop de wijk genomen had) verzwolgen, als in eene draaikolk, zonder ooit weêr boven te komen.
Van dit laatstgenoemde ongeval was ik geen ooggetuige, dewijl het 3 à 4 steenworpen van mij af voorviel; maar het werd mij verhaald, zoo als ik het mededeel, door verscheidene Kapiteins, op 2 à 300 ellen van de kaai geankerd, die de gansche gebeurtenis aanschouwden. Een hunner zeide mij, dat, toen de tweede schok plaats greep, hij de geheele stad voor- en achterwaarts zag golven, gelijk de zee bij het opsteken van den wind; dat de aardschudding, zelfs onder de rivier, zoo heftig was, dat zijn groote anker uit den grond werd opgeheven, en dreef (gelijk hij zich uitdrukte) op de oppervlakte des waters; dat, terstond na dezen geweldigen schok, de rivier op eens bijkans 20 voet rees, en even snel weêr daalde; terwijl hij ten zelfden oogenblikke de kaai, met den ganschen toevloed van menschen op dezelve, zag verzinken, en tevens alle booten en vaartuigen in de nabijheid in die kolk medegesleept, die hij onderstelde, dat zich terstond over hen sloot, naardien men nooit weêr eenig spoor van een wrak heeft gezien. Dit verhaal verdient volkomen geloof; immers het verlies der

{==308==} {>>pagina-aanduiding<<}
vaartuigen wordt door iedereen erkend, en wat de kaai betreft, ik begaf mij, eenige dagen daarna, derwaarts, en vond zelfs geene sporen van eene plaats, waar ik zoo menige aangename wandeling had gedaan, als zijnde dit het algemeene rendezvous der kooplieden in de koelte van den avondstond. Alwat ik zag, was een diep water, op sommige plaatsen naauwelijks te peilen!
Deze is de eenige plek, zoo veel mij bekend is, in of omstreeks Lissabon, die verzonk, ofschoon ik, op verschillende plaatsen, vele breede scheuren en spleten zag. Doch ik moet een ander zeldzaam verschijnsel niet vergeten, mij medegedeeld door een' vriend, die een huis en wijnkelders had aan gene zijde der rivier. Nadat het woonhuis eerst geweldig was geschud geworden, zoodat het geheele gezin naar buiten vloog, stortte eene sterke, hooge rots nabij hetzelve neder; waarop de rivier rees en daalde op boven vermelde wijze, en zich terstond een groot getal smalle spleten op onderscheidene nabijgelegene stukken gronds vertoonde, waaruit, gelijk een watersprong, eene groote hoeveelheid fijn, wit zand, tot verbazende hoogte, opspoot. Het lijdt geen twijfel, of eene buitengewone ontroering heeft de ingewanden der aarde bevangen, om zulke geweldige uitwerksels to baren; maar of de schokken waren toe te schrijven aan eenige plotselinge ontplossing van onderscheidene, zich vermengende delfstoffen, of aan besloten lucht, met geweld uitgedreven, of aan eene verzameling van onderaardsche wateren, zich een' uittogt banende, is Gode alleen bekend. Er wordt gesproken van vurige uitbarstingen, ik geloof zonder grond; hoewel het zeker is, dat velen klaagden over een' sterken zwavelachtigen reuk, duizeligheid, misselijkheid en moeijelijke ademhaling.
Niet lang was ik op het plein van St. Paul geweest, toen ik den derden schok voelde, die, schoon niet zóó sterk als de beide voorgaande, evenwel het water wederom even snel deed op- en afloopen, hetwelk mij tot aan de knieën klom, hoewel op eene kleine hoogte staande, op eenigen afstand van de rivier, omringd van de puinhoopen van verscheidene tusschengelegene huizen, die den

{==309==} {>>pagina-aanduiding<<}
slag braken. Ditmaal merkte ik op, dat het water zoo sterk afliep, dat eenige schepen geheel op het drooge bleven, ofschoon op zeven vaam waters. Dit gebeurde herhaalde keeren, zoodat ik begon te vreezen, dat Lissabon in hetzelfde lot zou deelen als de stad Lima in 1746; en had de plaats open gelegen voor de zee, en ware de kracht der golven niet eenigzins gebroken door de kronkeling der baai, zoo waren voor 't minst de lagere gedeelten derzelve geheelenal vernield geworden.
Een scheepskapitein, hier terstond na den Isten November aangekomen, verhaalde mij, dat hij den schok op meer dan veertig mijlen in zee zoo sterk gevoelde, dat hij meende op eene rots verzeild te zijn; wanneer hij het dieplood uitwierp en geen grond peilde. De beide eerste schokken waren inderdaad zoo geweldig, dat verscheidene stuurlieden van oordeel waren, dat de rigting der bank, aan den mond van den Taag, veranderd was. Zeker is het, dat een schip, door het gewone kanaal willende stevenen, zonk; een ander aan den grond stootte, en eerst verloren geacht, maar eindelijk afgebragt werd. Een andere schok na de genoemden trof inzonderheid de rivier; en eenigen zeiden mij, dat, terwijl zij te paard op den grooten weg naar Belem zich bevonden, die aan de eene zijde open ligt voor de rivier, de golven zoo snel opliepen, dat zij verpligt waren, in galop, zoo ver mogelijk naar hoogeren grond te rijden, uit vreeze van door dezelve te worden weggesleept.
Ik bevond mij thans in eenen toestand, dat ik niet wist, werwaarts mij te keeren of te wenden. Bleef ik hier, ik liep gevaar van het water; begaf ik mij verder van den oever, de huizen bedreigden mij met verplettering. Eindelijk besloot ik naar de Munt te gaan, een laag en zeer sterk gebouw, hetwelk nog weinig schade had geleden, behalve aan eenige gedeelten naar den rivierkant. De soldaten, die daar dagelijks de wacht hadden, waren allen van hunnen post weggeloopen, uitgenomen de bevelhebbende Officier, de zoon eens Edelmans, een jongeling van 17 of 18 jaren, dien ik aan de poort vond

{==310==} {>>pagina-aanduiding<<}
staan. Naardien de grond nog bestendig trilde, en de plek, waar wij stonden, (20 of 30 voet van de tegenoverstaande huizen, die allen waggelden) ons te gevaarlijk scheen, terwijl de binnenplaats vol water stond, zoo begaven wij ons naar eene vuilnishoogte op dezelve. Hier verklaarde mij de moedige jongman, dat, al opende zich de aarde, om hem te verzwelgen, hij zijnen post niet zou verlaten. Aan de grootmoedigheid van dezen jongen held had men 't dan ook waarschijnlijk te danken, dat de Munt, die toen meer dan twee millioenen specie bevatte, niet geplunderd werd. Wel vijf uren bleef ik daar; en, hoewel ik mij flaauw gevoelde van vermoeijenis en honger, zijnde nog geheel nuchteren, behield echter de angst voor een' bijzonderen vriend de overhand, bij wien ik dien dag zou hebben gaan middagmalen, en die gehuisd was in het bovenste deel van een zeer hoog huis in het midden der stad, en, de landstaal niet kennende, zich in het uiterste gevaar moest bevinden. De zorg voor zijn behoud drong mij dus, tot elken prijs, te beproeven, of ik iets van hem konde te weten komen; waarom ik afscheid nam van den braven Officier.
Naardien het dolzinnigheid zou geweest zijn, het te wagen, door dezelfde enge straat terug te keeren, uit welke ik, als door eene bijzondere Voorzienigheid, zoo gelukkig was ontkomen, koos ik, als den veiligsten weg, dien over de puinen van de St. Pauls-kerk naar den rivierkant, dewijl het water nu minder in beweging scheen te zijn. Van daar kwam ik, niet zonder eenig gevaar, op het groote plein voor het Iersche klooster van Corpo Santo, hetwelk, in deszelfs val, een groot aantal volks had begraven, bijeenvergaderd om de mis te hooren, alsmede eenigen der monniken. Ik vond de nog overig zijnde leden dier broederschap op gezegde plein, met droevige blikken op de ruïnen starende. Ik begaf mij nu naar de achterstraat, naar het Paleis loopende, maar vond den weg, naar de hoofdstraat leidende, verstopt door de puinen der Opera, een van de hechtste en heerlijkste gebouwen van dien aard in Europa, pas voltooid

{==311==} {>>pagina-aanduiding<<}
met ontzaggelijke kosten; een groote hoop steenen, elk van verscheidene tonnen zwaarte, bedekte, als 't ware, den ganschen voorgevel van het huis des Heeren bristow, daar tegenover; en de Heer ward, zijn huisgenoot, verhaalde mij des anderen daags, dat hij, uitgaande, juist den voet op den drempel zette, toen het westelijk deel van het gebouw der Opera inviel; een oogenblik later, en hij ware verpletterd geweest!
Ik keerde dus terug, en poogde een' anderen weg in te slaan naar het groote plein van het Paleis, tweemaal zoo breed als dat van Lincoln's-Inn-Field, aan welks eene zijde de schoone kaai gestaan had, die nu verdwenen was; maar deze weg was desgelijks versperd door het puin van de groote boogpoort. Al de vertrekken, waar de Koninklijke familie huisde, waren ingestort, en zij zelve, zoo zij zich daar bevonden had, ware onvermijdelijk omgekomen. Ik begaf mij nu naar den anderen poortweg, loopende naar het nieuwe Paleis-plein, meer dan achtmaal kleiner dan het andere, welks eene zijde de Patriarchale kerk besloeg, die tevens diende voor Koninklijke kapel, en de andere een prachtig gebouw in den nieuwsten stijl, nog niet eens geheel voltooid: wat de eerste betreft, het dak en een gedeelte der voormuren waren nedergeworpen, en het laatste, in spijt van deszelfs hechtheid, was zoo zeer geschokt, dat al de deelen uiteengewrongen schenen. Het plein was vol koetsen, karren, chaizen, paarden en muilezels, door eigenaars, koetsiers en drijvers verlaten. Adel, burgers en geestelijken, ten tijde der aardbeving in de kerk vergaderd, vloden in allerijl, werwaarts zij konden, de altaren, met alwat daar kostbaars voorhanden was, verlatende; terwijl de arme beesten, die hun noodlot schenen te gevoelen, deels gedood, deels gewond, deels onbeschadigd, aan den honger ter prooije waren.
Van dit plein liep de weg naar het verblijf mijns vriends door eene lange, steile en enge straat. De schriktooneelen, die ik daar aanschouwde, gaan alle beschrijving te boven. Zuchten en gejammer alomme. Geen levende

{==312==} {>>pagina-aanduiding<<}
ziel ontmoette ik, die niet den dood van naaste betrekkingen of dierbare vrienden, of het verlies van alwat hij nog korts bezat, beweende. Bezwaarlijk kon ik een' voet verzetten, zonder op dooden of stervenden te treden. Hier lagen koetsen, met hunne meesters, paarden en berijders, als in stukken gedeeld; daar moeders, met kinderen in hare armen; ginds rijk gekleede vrouwen, priesters, monniken, edellieden, handwerksgezellen, of in denzelfden toestand, of nog stervende; eenigen met verbrijzelde ledematen, anderen met zware steenen op de borst; genen lagen schier begraven onder het slijk, en, vruchteloos kermende tot de voorbijgangers om hulp, bleef hun geene andere toevlugt over, dan de dood. Eindelijk genaakte ik de plaats, tegenover het huis van mijnen vriend; maar ach! het was, even als de omringende woningen, omvergeworpen. Ik moest hem dus verloren rekenen. Mij bleef niets anders over, dan, met een bloedend hart, op eigene veiligheid bedacht te zijn, en binnen een uur tijds bereikte ik het logement van zekeren morley, nabij de Engelsche begraafplaats, ongeveer eene halve mijl van de stad, alwaar ik mij nog bevind, met een groot aantal mijner landgenooten zoo wel, als Portugezen, in denzelfden jammerlijken toestand, al dien tijd des nachts liggende op den grond, niet eens binnensdeurs, nagenoeg zonder deksel voor de ongenade der nachtlucht, die, om dezen tijd, zeer scherp en snijdende is.
Gij denkt veelligt, dat mijne treurige schets hier een einde neemt. Helaas! de ijselijkheden van den Isten November zouden gemakkelijk een boekdeel kunnen vullen. Toen de nacht viel, vertoonde zich een ander tooneel, weinig minder akelig dan de alreeds beschrevene. De gansche stad scheen in brand te staan; een brand, zoo hel, dat ik bij deszelfs schijnsel gemakkelijk kon zien te lezen. Zonder vergrooting kan men zeggen, dat de stad voor 't minst op honderd verschillende plaatsen te gelijk brandde, hetwelk zes dagen aaneen voortduurde zonder tusschenpoozing, en zonder dat er eenige poging gedaan werd, om den voortgang van den brand te stuiten.

{==313==} {>>pagina-aanduiding<<}

Die brand verwoestte alwat de aardbeving nog gespaard had; en het volk was zoo neerslagtig en verbijsterd, dat nagenoeg niemand moeds genoeg had, het te wagen, iets van zijne have te redden. Elk had de oogen gewend naar de vlammen, en stond daar met stille smart, alleenlijk afgebroken door het gillen en schreeuwen der vrouwen en kinderen, de Heiligen en Engelen om bijstand aanroepende, zoo dikwijls de grond begon te beven, hetwelk dien nacht zoo dikwijls, ja ik mag wel zeggen zoo bestendig en onafgebroken aanhield, dat de schuddingen, sterker of zwakker, geen kwartier uurs achterwege bleven. 't Is mij niet gebleken, dat dit verschrikkelijk vuur, gelijk sommigen willen, veroorzaakt werd door eenige onderaardsche uitbarsting; ik geloof veeleer, dat drie oorzaken, alle gelijktijdig zamenwerkende, van de ontzettende ramp volkomen redegeven. De Iste November is Allerheiligendag, een hooge feestdag voor de Portugezen, op welken alle altaren in elke kerk en kapel (sommige van welke er meer dan twintig hebben) verlicht worden met eene menigte waskaarsen en lampen; deze, de gordijnen en het houtwerk, die met den schok terneêrstortten, in brand stekende, deelden dien weldra mede aan de naburige huizen. Daar gevoed door de keukenvuren, namen de vlammen zoodanig toe, dat zulks ligtelijk de gansche stad konde verwoest hebben, al had ook geene andere oorzaak medegewerkt, vooral dewijl het vuur niet gebluscht werd. Maar, hetgeen men bezwaarlijk zou gelooven, zoo de zaak niet bekend en algemeen bevestigd ware, is, dat eene bende verharde booswichten, die gevangen zaten, en door het vallen der kerkermuren bij den eersten schok hunne vrijheid bekwamen, ijverig bezig waren, om de woningen in brand te steken, die nog eenige kans hadden, om der algemeene verwoesting te ontgaan. Ik bevat niet, wat hen tot dit helsch bedrijf konde aansporen, ten zij om den schrik en de verwarring nog te vergrooten, ten einde des te veiliger te kunnen stelen. Maar, er bestond
inderdaad geene noodzaak, om die echt duivelsche moeite te doen,

{==314==} {>>pagina-aanduiding<<}
dewijl de gansche stad, vóór dat de nacht inviel, zoo geheel verlaten was, dat ik niet geloof, dat eenig schepsel achterbleef, behalve die gevloekte schelmen. 't Is echter waarschijnlijk, dat sommigen hunner nog andere beweegredenen buiten stelen hadden, dewijl een van hen in 't bijzonder, gegrepen zijnde, (men zegt het was een Moor, tot de galeijen verwezen) aan de galg bekende, dat hij het Koninklijk Paleis in brand gestoken had met eigene hand, ten zelfden tijde roemende op zijne daad, en met zijn' jongsten snik verklarende, dat hij hoopte de gansche Koninklijke familie in de vlammen te hebben doen omkomen! Men meent insgelijks algemeen, dat het huis van den Heer bristow, een zeer sterk gebouw, op hechte steenen gewelven opgetrokken, en dat de schokken zonder groote schade had verduurd, naderhand op gelijke wijze vernield werd. In 't kort, de brand, op welke wijze dan ook, heeft de gansche stad verwoest, voor 't minst alwat groot of kostelijk in dezelve voorhanden was.
Met betrekking tot de gebouwen werd opgemerkt, dat de hechtste, over 't algemeen, het eerst bezweken. Alle parochiekerken, mannen- en vrouwenkloosters, paleizen en openbare gebouwen, benevens een ontelbaar aantal bijzondere gebouwen, werden of omvergeworpen, of zoo jammerlijk gehavend, dat het uiterst gevaarlijk was, dezelve voorbij te gaan.
Het geheele getal van menschen, die omkwamen, wordt, naar de laagste schatting, berekend op meer dan zestigduizend; en, hoewel de schade bij geene mogelijkheid te ramen valt, kunt ge u daarvan eenig begrip vormen, wanneer ik u verzeker, dat deze uitgebreide en welvarende stad thans niets meer is dan een groote puinhoop; dat de rijke en de arme nu op ééne lijn staan; dat duizende huisgezinnen, den dag te voren in ruimen doen gezeten, nu in de velden rondzwerven, aan alles gebrek lijdendende, en niemand vindende, in staat om hun eenigen onderstand te verleenen.
Weinige dagen na het wijken van den eersten schrik, waagde ik het wederom, ter stad in te gaan, langs de

{==315==} {>>pagina-aanduiding<<}
minst gevaarlijke wegen, welke ik kon uitdenken, ten einde te ontdekken, of er mogelijkheid was, om nog iets van mijne bezitting te redden; maar de ruïnen waren door den brand zoo zeer vermeerderd, dat ik niet alleen niet in staat was, om de plek, waar het huis gestaan had, te vinden, maar zelfs de straat niet kon onderscheiden, te midden van de bergen steen en slijk, die aan elke zijde zich verhieven. Eenige dagen later begaf ik mij wederom derwaarts, verzeld van verscheidene dragers, die, door langdurig zwerven in dit gedeelte der stad, welbekend waren met de gesteldheid der bijzondere huizen. Met derzelver behulp vond ik eindelijk de plek uit; maar ik werd welhaast overtuigd, dat, buiten het gevaarlijke van dusdanige onderneming, het graven naar eenig voorwerp daar ter plaatse de kosten nimmer zou kunnen opwegen; en wat mij verder bewoog de zaak geheel op te geven, was een blik op de nog rookende puinen, die mij ten volle overtuigde, dat al datgeen, waarop ik den meesten prijs stelde, onherstelbaar door het vuur verslonden was.
Beide keeren, dat ik dit vruchteloos onderzoek deed, maar inzonderheid de eerste maal, gaven de doode ligchamen zulk een' ondragelijken stank van zich, dat ik bijna flaauw viel; en, schoon ik zulks daarna niet zóó erg vond, deed het evenwel op mij eene nog heilloozer werking, daar het mij de koorts op den hals haalde, van welke ik echter, Gode zij dank, spoedig herstelde. Dit maakte mij vervolgens omzigtig in het vermijden van sommige plaatsen, waar die stank zoo geweldig was, dat men eene besmettelijke ziekte duchtte. Een heer zeide mij, dat hij, eenige dagen na de aardbeving naar de stad gaande, op de straten verscheidene lijken zag liggen, zoo schrikkelijk misvormd, dat hij onderstelde, dat dit het werk van uitgevaste honden was; andere half verbrand; eenige als geroost; en dat dezelve op sommige plaatsen, met name digt bij de kerkdeuren, in groote hoopen als 't ware opeengestapeld lagen. Oordeel over de ontzettende vernieling van menschenlevens uit het enkele voor-
{==316==} {>>pagina-aanduiding<<}
beeld, dat ik zal aanhalen: Er was een hooge, gewelfde doorgang, gelijkende op eene onzer oude stadspoorten, tegenover den westelijken ingang der hoofdkerk. Ter linkerhand stond de vermaarde St. Antonius-kerk, en ter regter eenige huizen van bijzondere personen, verscheidene verdiepingen hoog. Het plein, door al die gebouwen omgeven, zal dat van een onzer smalste te Londen niet veel te boven gaan. Op den eersten schok vlugtte een aantal menschen, toen het gewelf doorgaande, naar het midden van dit plein; die in de beide kerken, voor zoo verre dit hun mogelijk was, deden hetzelfde: in dat oogenblik stortten de gewelfde doorgang en de voorgevels der beide kerken en aangrenzende gebouwen, alle door het plotselinge geweld van den schok tot elkander buigende, neder, en begroeven alle levende zielen, die daar opeengepakt stonden!
Ziehier, waarde vriend, een eenvoudig, maar onvolledig verhaal van dit verschrikkelijk Oordeel, hetwelk een' zoo diepen indruk op mijnen geest heeft achtergelaten, dat ik dien nimmer zal kunnen van mij weren. Ik heb al mijn geldelijk vermogen verloren, en geene andere kleederen, dan die ik aan mijn lijf heb; maar wat mij het meeste smart, is het onherstelbaar verlies mijner boeken en papieren. Hetgeen mijne tegenwoordige verlegenheid nog vergroot, is, dat die vrienden en bekenden, welke met mij het leven er af bragten, en tot welke ik in elke andere omstandigheid mijne toevlugt zou hebben kunnen nemen, thans in denzelfden ellendigen toestand zich bevinden. Maar, hoe veel ik verloren en geleden hebbe, mag ik mij niet aan wanhoop overgeven, maar ben ik veeleer den vurigsten dank verschuldigd aan den Almagtige, die, te midden van zoo dreigende gevaren, waarvan zoo vele duizenden als slagtoffers vielen, zoo zigtbaar mijn leven spaarde; en die zelfde Voorzienigheid zal, vertrouw ik, mij voortdurend beschermen, en mij den weg en de middelen aanwijzen, om al mijne tegenwoordige bezwaren te boven te komen.






{==317==} {>>pagina-aanduiding<<}

Tafereelen uit het maatschappelijk leven der Noord-Amerikanen.

(Vervolg van bl. 285.)

De Broederschappen, of Vereenigingen van Getuigen. De Yankey.

Te Nancy leefde een jong Franschman, met name blondel, die bij eenen boekdrukker werkte, en van het geringe loon, dat hij verdiende, zijne oude moeder ondersteunde. Meermalen had hij op het einde der week slechts eene kleinigheid of ook wel niets te ontvangen, dewijl er gebrek aan werk was. Blondel en zijne moeder moesten dan honger lijden. Nu hoorde hij, dat er in Amerika veel gelds te verdienen was. De jongeling leerde dus vlijtig een weinig Engelsch, en ging scheep naar Boston. Hier vond hij spoedig werk voor negen dollars in de week, en men betaalde hem zelfs eene halve maand vooruit. Blondel zond het geld terstond aan zijne moeder, en hij mogt thans hopen, haar nog verder te ondersteunen. De jongeling werkte onvermoeid dag en nacht, maar kon nooit de veel te groote taak afdoen, welke men hem oplegde. Toen de eerste maand verstreken was, werd er afgerekend, en nu beweerde de baas, nog drie dollars van blondel te vorderen te hebben wegens verzuimden arbeid. Om deze te verdienen, verbond hij zich weder voor eene maand. Hoe meer hij zijne vlijt verdubbelde, des te hooger dreef de boekdrukker zijne eischen. Na verloop van vier weken betaalde dezelve aan blondel tien dollars, en kortte het overige hem weder, onder voorwendsel van verzuim. Deze som nu was op verre na niet toereikend, om het kostgeld voor de twee maanden te betalen. Toen ging de jonge drukkersgezel naar het Geregt, en verzocht om bescherming tegen zoo onverdiende behandeling. De regtshandel duurde zes weken,

{==318==} {>>pagina-aanduiding<<}
en de vreemdeling verloor het pleit, dewijl hij geene schriftelijke overeenkomst kon toonen, en er niet bepaald was, hoe veel en hoe lang hij elken dag zou arbeiden, daar de drukkersgezellen niet, als daglooners, aan uren gebonden zijn, maar dikwijls ook bij nacht werken. Blondel moest de geregtskosten en beide Advocaten betalen. In opregtheid des harten gaf de jongeling, onder eenen vloed van tranen, zijn onvermogen te kennen; doch het mogt niet baten. Hij werd in verzekerde bewaring genomen, en voorts geregtelijk bij openbare veiling aan den meestbiedenden toegewezen, om voor gemaakte schuld dwangarbeid te verrigten. Zoo kwam hij, nagenoeg als slaaf, in dienst van een' uitgever van nieuwspapieren, en moest hier werken, tot dat de schuld afgedaan zou zijn. Na anderhalf jaar zag hij zich weder op vrije voeten, en toen bragt een nieuwelings aangekomen landsman hem het treurige berigt, dat zijne brave moeder in ellende was omgekomen. De achttien dollars, welke blondel haar door middel van eenen wissel had overgemaakt, waren haar niet van nut geweest, omdat niemand denzelven had willen accepteren. Zoo heeft mijne moeder dan toch mijnen goeden wil gezien, dacht blondel, en ging naar de Bank, alwaar hij de achttien dollars voor den wissel had gebragt. Hij vond het huis gesloten, en het uithangbord was weggenomen. Blondel klopt vrij hard op de deur. Een Neger opent dezelve, en vraagt: ‘Wat wilt gij?’ - ‘Ik wil naar Master doodle,’ roept blondel, en dringt door tot in de oude schrijfkamer. Eene lange, met spijzen en flesschen bezette tafel stond daar in plaats van het kantoor, en bovenaan zat Master doodle, omgeven van de zijnen. Deze man was een van de
voornaamste deelhebbers in de Bank en het huis zijn eigendom. Toen blondel zijne belangen te kennen had gegeven, sprak doodle tot hem: ‘Ik doe geene zaken meer. De Phoenix-Bank is vóór drie maanden gesprongen. Men heeft voor zes ten honderd met de schuldeischers afgerekend. Wend u tot het Geregt, knaap!

{==319==} {>>pagina-aanduiding<<}
om uwe achttien dollars, zoo het niet te laat is, en laat mij in vrede eten. De kerel slaat zoo geweldig op de deur, alsof men van zijne ellendige achttien dollars het gansche huis gebouwd had.’ - ‘Nu, Heer Phoenix doodle! wel bekome het u; maar uw sterfuur, dat eens zal komen, benijd ik u niet.’ - ‘Regt zoo, mijn goede man! benijd niemand, en zie, dat gij eerlijk door de wereld komt. Vaarwel!’ Blondel hoorde niet meer. Als droomend liep hij door de straten, tot dat de honger hem wekte. Radeloos wrong hij de handen en bleef staan met natte oogen, wanneer hij eensklaps een' duchtigen slag op den schouder voelde: ‘Hei, vriend!’ dus sprak hem een stevige Ierlander aan; ‘waarom zoo treurig? Ik wed, dat gij van middag nog niet gegeten hebt.’ Dit was het eerste vriendelijke woord, dat blondel in Amerika hoorde, en het werkte krachtig op zijn gemoed. ‘Ik zie, dat ik het geraden heb,’ voer de Ier na eene korte poos voort, ‘en gij zult u in mij niet bedrogen hebben. Volg mij.’ - Zij gingen in eene nabijzijnde gaarkeuken, alwaar zij tien mannen vergaderd vonden. ‘Hier zijt gij in het eerbare gezelschap der twaalf Getuigen-Apostels,’ sprak nu de leidsman tot blondel: ‘De twaalfde ontbreekt. Hij heeft heden zijn vonnis gekregen en zijn nieuw verblijf in den tower moeten betrekken. Wij willen zien, dat wij aan de eerlijke Yankey dezen nieuwen kostganger spoedig weder afnemen. Evenwel moet intusschen zijne plaats vervuld worden. Wilt gij Getuige zijn?’ - ‘Getuige?... waarvan?’ - ‘Van alles, zoo dikwijls men u noodig heeft. Drie dollars is de vaste prijs voor
het minste; netelige zaken echter, wanneer b.v. de hals er mede gemoeid is, brengen zoo vele honderd aan. De straat, alwaar het geregtshof zitting houdt, is onze werkplaats. Daar bevinden wij ons van des morgens negen tot twaalf ure. Het overige van den dag brengen wij hier genoegelijk door, en praten ons de grillen uit het hoofd. Nog heden, zoo gij wilt, wordt gij onder ons opgenomen en geeft een Apostelmaal. Dat kost u twin-
{==320==} {>>pagina-aanduiding<<}
tig dollars, en die betaalt gij gemakkelijk, als ze u in handen komen. Nu, wilt gij de onze zijn?’ - Na eenige oogenblikken van strijd bewilligde blondel in den voorslag, dewijl hij geen ander middel zag, om zoo veel te winnen, dat hij de kosten voor zijne terugreis zou kunnen bestrijden. Nu werd den nieuwen Apostel een klein rood manteltje omgehangen, een vaandel over zijn hoofd gezwaaid, en hem, onder den naam van lukas, de waardigheid van Getuige verleend.
Zoodanige Apostelschappen zijn er in elke stad, het gansche land door. Zij kennen onderling elkander, en verplaatsen ook, naar gelange der omstandigheden, de leden van de eene maatschappij in de andere. Soms vereenigen zich wel zes, acht of tien zulke broederschappen vóór een regtsgeding, en even zoo vele daar tegen, zonder dat derzelver onderlinge goede verstandhouding daardoor gestoord wordt. Elke Apostel- of broederschap beheert hare eigene geldmiddelen, en ieder Apostel verrigt zijn werk van Getuige op zijne beurt; doch over teedere getuigenissen, gelijk dit met een in dat vak eigen kunstwoord genoemd wordt, houden de leden eene bepaalde beraadslaging, en de zaak moet met eenparigheid van stemmen doorgaan. Zoo heeft althans blondel zich laten verluiden, en het ware te wenschen, dat daarvan meer openbaar mogt worden. Dit intusschen weet ieder, die in de Vereenigde Staten verkeerd heeft, dat er zoodanige Genootschappen bestaan. Die zoogenaamde getuigen loopen iemand op straat aan, en dringen zich op. Zoo kwam zelfs, in de eerste dagen van ons verblijf, een makelaar bij ons, dewijl hij gehoord had, dat mijn man landerijen wilde koopen, en hij bragt twee getuigen mede, die voor zes dollars met een' geregtelijken eed wilden bezweren, dat zij mijnen man reeds vóór vijf jaren in Amerika gekend hadden, ten einde hij alzoo terstond het burgerregt mogt kunnen verkrijgen. In gemakkelijke gevallen van dien aard moest blondel de eerste proeven van zijne bekwaamheid geven.
De Getuigen-broederschap schijnt een noodzakelijk kwaad

{==321==} {>>pagina-aanduiding<<}
in dit land te zijn, waaraan de niet zeer bemiddelde eerlijke man zich wel eens tegen zijnen wil moet onderwerpen, om, wanneer men slechts iets van hem meent te kunnen halen, groote plagerijen te ontgaan. Veel tijd, menigen dollar en verdrietige uren heeft het ons gekost, dat wij een middel versmaadden, hetwelk hier overal slechts als een zet in het schaakspel wordt aangemerkt. Meermalen komt men dus in sterke verzoeking, om er gebruik van te maken. Toen b.v. mijn echtgenoot een huis gehuurd had, en hetzelve juist door ons betrokken was, ontstond er brand-alarm in onze buurt. Daaraan reeds gewoon, hielden wij ons rustig en stil, even als onze geburen. Daar kwamen plotseling de spuiten aansnellen en begonnen ons huis te bespuiten. De spuitgasten drongen in onze woning. Wat wij daartegen ook inbragten, het mogt alles niets baten. Wij moesten dus lijdelijk ons gedragen, en slechts het mogelijke doen, om ons huisraad te beveiligen. Op een loos brandgerucht was onze woning bestormd, en evenwel ontvingen wij den volgenden morgen een bevelschrift, om vijftig dollars voor bluschkosten te betalen, of te bewijzen, dat de schoorsteen ten minste vóór eene maand geveegd was geworden. In het gansche huis had nog geen licht gebrand; er was niet gestookt, en de keukenschoorsteen twee dagen te voren geveegd geworden. Wij hadden het nommer van den Neger, welke dit werk verrigtte, aangeteekend. De schoorsteenveger ontvangt voor zekere som dit nommer van de Regering, en moet hetzelve op de muts dragen. Nu zou men denken, dat het genoeg ware, dit nommer op te geven. Maar te New-York is het niet alzoo; men moet naam en woonplaats van den Neger ook kunnen opgeven, of twee getuigen hebben. Onze meid was juist niet te huis, en de kinderen sliepen, toen de Neger zijn zoontje in den schoorsteen deed klimmen. Daar hielp dus niets, dan getuigen, welke ook
ongeroepen, en wel in de ellendige kamer zelve, alwaar het geregtshof zitting houdt, zich voor zes dollars aanboden, om door eenen eed onze vrijspraak te bewerken.

{==322==} {>>pagina-aanduiding<<}
Mijn man echter, met een goed geweten op de regtvaardigheid zijner zaak vertrouwende, wachtte gerust op de uitspraak der regtbank, en keek intusschen, tot tijdkorting, op de aankondiging van eene brandwaarborg-maatschappij. ‘Gij zoudt wél doen,’ fluisterde hem de Griffier toe, ‘u in deze bank te laten verzekeren.’ - ‘Dat wilde ik juist doen,’ hernam mijn man. De uitspraak volgde spoedig. De boete werd op dertig dollars verminderd, en dus schijnbaar ons nog eenige gunst bewezen, welke wij waarschijnlijk aan de toegezegde deelneming in de waarborg-maatschappij te danken hadden.
De oorsprong dier Getuigen-genootschappen schijnt in den Staat Massachusetts gezocht te moeten worden, van waar het zoo zonderlinge gild over geheel Noord-Amerika zich heeft verspreid. De bewoners van dezen Staat werden door de Engelschen, ten tijde van den Vrijheidsoorlog, spottenderwijze, Yankey-Doodles (domme kinkels) genoemd; en zij regtvaardigen deze benaming, wat het uiterlijke aangaat, maar zij zijn inderdaad slimme lomperds, en een Yankey-streek is zoo veel als listig bedrog, daar het woord yankee voor gelijkluidend met bedrieger wordt gehouden. Men beleedigt eenen Amerikaan ook niet, als men hem Yankee noemt; hij zal ten hoogste met zekere zedigheid dezen titel afwijzen. Dat men hem voor gaauw en doortrapt slim houdt, streelt zijne eigenliefde, en de aangrenzende Staten, als Rhode-Island, Connecticut, Vermont, New-Hampshire en een gedeelte van New-York, rekenen zich reeds eenigermate onder de Yankey. De Yankee-Doodle, oorspronkelijk een door de Engelschen in den oorlog tegen de Amerikanen vervaardigd spotlied op de inwoners van Massachusetts, is overal in de Vereenigde Staten een geliefd volkslied geworden, dat voor een Amerikaansch oor iets streelends heeft, dewijl er herinneringen van den strijd voor de vrijheid mede verbonden zijn. Bij eene wapenschouwing wordt de Yankee-marsch gespeeld. Is ergens een groot gezelschap, zoo begint eene jonge Lady haar klavierspel met den Yankee-Doodle. Reist een nieuwver-
{==323==} {>>pagina-aanduiding<<}
kozen President door de Staten, zoo verwelkomt men hem met
een Yankee-Doodle. Wordt een prachtig feestmaal gegeven, zoo als in 1825 bij het bezoek van lafayette en in 1831 bij den terugkeer van washington irving, de Yankee-Doodle wordt gespeeld, terwijl de gasten aan tafel zitten. Is een Italiaansch Opera-gezelschap naar Amerika verdwaald geraakt, en heeft een ondernemer van eenen schouwburg den moed gehad, aan hetzelve eenige voorstellingen toe te staan, zoo belooft hij, om zijne onkosten te dekken, tot besluit van elke representatie, den Yankee-Doodle te zullen laten spelen.
Onder het voorkomen van domheid verbergt de Yankee zijne slimheid. Niets evenaart het drieste indringen, waardoor hij de zaaken van een' ander' uitvorscht; en van de onbeschaamdheid, waarmede die zoogenaamde lomperd of kinkel zijne schelmstukken soms uitvoert, kan men bezwaarlijk zich een denkbeeld maken. Geen Gascogner zal meer pogchen, geen Jood beter woekeren; ieder Yankee is een Advocaat, in den Amerikaanschen zin des woords; dat wil zeggen, een zwetser. Men stelt zelfs roem in guitenstreken en durft er mede pronken. Tot een bijna ongeloofelijk staaltje hiervan deel ik den volgenden brief mede, welken ik, in den winter van 1832, in den Pittburgschen Evening-advertiser heb gelezen. Tot beter verstand van denzelven merk ik vooraf nog aan, dat de varkenshammen, om op zee te beter voor bederf bewaard te blijven, in linnen genaaid en dik met kalk overstreken in den handel komen. De brief luidt aldus:
‘Beste Heer! Uwe talrijke lezers in alle Staten zullen met genoegen een' nieuwen Yankee-streek vernemen, waarvan ik de bekendmaking aan het publiek, bijzonder aan mijne landslieden en aan mijne vele hooggeëerde vrienden, meen schuldig te zijn, dewijl zij zeker mij erkentelijkheid zullen betoonen, en hunne tickets (stembriefjes) bij de eerste verkiezingen, zoo zij eenen brutus noodig hebben, daarnaar kunnen inrigten.

{==324==} {>>pagina-aanduiding<<}

Toen ik den vorigen herfst naar het westen reisde, om gelden voor verkochte stroohoeden te innen, was ik zoo gelukkig, ruim twintigduizend dollars (*) in klinkende munt te ontvangen. Dit bragt mij in eene goede luim, en ik besloot, op de terugreis niet ledig te zijn. Daarom vertoefde ik eenige dagen in Cincinnati, ten einde mij de spreekwijzen en manieren der varkensslagers eigen te maken. Daarna begaf ik mij naar eene volkplanting van Duitschers en kocht hun hout af, onder beding, dat het mij, in den vorm van varkenshammen bewerkt, geleverd zou worden. De goede Duitschers, welke reeds jaren lang gearbeid hadden, zonder ooit geld te zien, getroostten zich gaarne die moeite; en zoo had ik weldra eene scheepslading bijeen. Mijne houten hammen werden ingenaaid en gekalkt, als gewoonlijk, en nu ging het den Ohio gelukkig op tot aan Pittsburg. Daar kwamen de opkoopers, en hoe dommer ik mij hield, hoe meer zij drongen. Zij zouden gezworen hebben, dat ik buiten den slagerswinkel en de rookkamer nergens geweest was, dan in het bedehuis. Op deze wijze gelukte het mij, mijne blokken hout zeer goed aan den man te brengen. Zag de kooper zich bedrogen, hij kon toch niet zeggen, dat ik hem bedrogen had; neen, daarvoor beware mij God! Men leze en oordeele. Een opkooper van New-York stapte op mijn schip, terwijl ik daar zoo alleen zat en met voortreffelijke ham mijn ontbijt deed: “Hoe veel vraagt gij voor uwe hammen, vriend?” - “Ik verkoop geene hammen; maar wilt gij met mij ontbijten,
zoo zijt gij welkom.” - “Zeer gaarne; laat eens proeven. Maar wat verkoopt gij dan toch?” - “Ik heb de gansche lading te koop; daar, die twaalfhonderd stuks.....” - “Gij wilt de hammen dan toch verkoopen?” - “Dat zeg ik niet, Heer!.... slechts de gansche lading.” - “Arme

{==325==} {>>pagina-aanduiding<<}
jongen! gij zijt zeker voor de eerste maal hier?” - “Dat geloof ik, Heer!” - “Gij meent misschien, dat uwe hammen te veel voor mij zijn?” - “Dat geloof ik niet; maar de gansche lading....” - “Omkort te gaan, wat kost de lading, Yankee?” - “Zeshonderd dollars, zeg ik, en niet anders, Heer!” - “Ik neem de lading.” De koop was gesloten. Met de eerste huurkoets, die ik aantrof, reed ik weg. De opkooper kan zich nu den geheelen winter in zijn kantoor te New-York warmen bij mijne blokken. Ik ben, met de grootste hoogachting,

Op mijne doorreize naar Philadelphia, den 4 Dec. 1832.


Uw allergehoorzaamste e.n. Esq.’ (*)

Men ziet uit het bijgebragte voorbeeld, hoe schadelijk deze wanbegrippen voor het volkskarakter kunnen worden.

(Het vervolg hierna.)






't Geen dat er geweest is, hetzelfde zal er zijn; en 't geen dat er gedaan is, hetzelfde zal er gedaan worden: zoodat er niets nieuws is onder de zonne.


Pred. I:9.

(Letterlijk overgenomen uit het werkje: De Kerk in Nederland beschouwd, en tot Bekeering vermaand, door joan vanden honert, t.h. soon, Dr. en Prof. der H. Godg. en Kerk. Gesch. in de Holl. Universiteit, en Bedienaar des H. Evang. te Leiden, enz. Te Leiden, bij s. luchtmans en soon. 1746. kl. 8vo.)
Niet alleen worden vele en oude, in den heer ontslapene

{==326==} {>>pagina-aanduiding<<}
Leraars, door welker dienst vele Kinderen in Heerlikheid syn ingeleid, thans, wanneer men hunne nagelaten Predikatien leest, door de Invoerders, Voortplanters, en Aanhangelingen der steeds veranderende Mode swaarlik gehoond en verworpen: maar men siet menigmaal dat één en deselve Leraar, van de ééne tot de andere, en van daar wederom tot eene andere Gemeente overgaande, soo dikwils moet een ander Leraar worden, als hy eens anderen Volks Leraar wordt; sig naar de Mode, die hy vindt, soo seer schikkende, dat hy selvs, om syne verandering ten levendigsten te tonen, de grootste Vyand worde van de geenen, met welken hy pleeg te heulen, en de grootste Vriend van de geenen, die hy pleeg te laken. En dus verandert men, in dit opsigt, soo dikwils, als de Eigenbaat, in het soeken, verwagten, en verkrygen van nieuwe bevorderingen, dit, naar de vlagge, die men in het oog houdt, schynt te vereischen.
Dat is niet τῷ Κυρίῳ, maar wel τῷ Καιρῷ δουλεύειν. 't Is, seg ik, niet den heere (i), maar den Tyd te dienen. Welke is dog de vrymoedigheid deser Menschen by God, terwyle hunne harten hen hierover veroordeelen (k)? Welke is hunne vryheid in den heer, terwyle sy sig soo onder de magt van andere Menschen, welken sy soeken te behagen (l), laten brengen (m)? En hoedanigen syn dog de Menschen, van welken sy sig, uyt enkele hovaardye, laten overheerschen? Syn het de verstandigste, bescheidenste, en vroomste Toehoorders? Neen! Want desen syn niet eigensinnig; niet scheursiek; niet heerschsugtig; en niet dwingagtig: wetende en bevindende, dat de Wysheid, die van boven is, ten eersten suyver sy, daarna vreedsaam, bescheiden, geseggelik, vol van barmhartigheid, en van goede vrugten, niet partydelik oordeelende, en ongeveinsd (n). Hierom siet men ook, dat de Menschen, die het voorregt hebben van dus besield te syn, nooit scheuringen maken of voeden: maar sy betreuren deselven, en soeken steeds de breuken voortekomen, en te helen; wetende hoe goed, en hoe lieffelik het sy, dat Broeders ook te samen wonen (o), en dat dus de Broederlike Lievde blyve (p), nademaal de heer ter plaatse, daar dit geschiedt,

{==327==} {>>pagina-aanduiding<<}
den Segen en het Leven gebiedt, tot in Eeuwigheid (q). Doet men het dan om de meereenvoudige en lateraankomende Toehoorders, die als soodanigen wel willen bekendstaan en behandeld worden? Neen! Want dese Menschen syn doorgaans, in betrekking op de dingen, die geestelik syn, nederig en kleingevoelende van sigselven: hunne keuse, in de verscheidenheid van de Dienaren des Woords, en van derselver Gaven, soo oeffenende, dat sy niemand hunner, om hunne bysondere keuse, veragten; maar wenschen en bidden met elks Talent vrugttedoen; onder elks Voorbede gesegend te worden; voor elk hunner, en voor de Gemeente van Gods Gunstgenoten, te bidden; hen allen veelteagten in de Lievde, om hunnes werks wille; en sig dan by uytnemenheid vermakende, wanneer sy nieuwe winst, of bevestiging van vorige winst, voor hunne kostelike Sielen vinden. Doet men het dan om Joden, Heidenen, en Papisten te bekeeren, en om de Protestantsche Christenen, die van ons verschillen, tot ons te lokken? Neen! Want desen, verre van hierdoor getrokken te worden, worden hierdoor afgeschrikt. En wy selvs, verre van hierdoor te vermeerderen, worden hierdoor verminderd. Want gelyk wy tot de geenen, die altoos van de Verdraagsaamheid roepen, sonder iemand te verdragen; en die altoos van de Vereeniging roepen, sonder sig met iemand te vereenigen; mogen en moeten seggen, dat sy sig door hunne eigen verdeeldheid, en door hunne blyvende afsondering van alle andere Gesindheden, hoe na ook met deselven overeenkomende, bestendiglik tegenspreken en veroordeelen: soo geevt men ook aan de geenen, die buyten ons syn, en die de verdeeldheden, welke in onse Kerk heerschen, en ons somtyds met scheuringen dreigen, van naby beschouwen, een volkomen regt, om ons op onse Nodigingen te antwoorden, Medicynmeesters, geneest uwselven; en om ons te vragen, by wien der verdeelde stukken (welker breuken, hoe groot ook, in
hunne oogen nog veel groter schynen, dan sy syn) sy sig voegen moeten? Doet men het dan, om de Godlose Menschen, die geenen Teugel kennen, op de Kerk te doen verlieven, en tot deselve te trekken? Neen! Want de dageliksche bevinding leert, dat die Menschen met dese Verdeeldheden spotten, en dat sy deselven tot voorwendsels van hun boos en onbekeerlik hart maken.

{==328==} {>>pagina-aanduiding<<}

Welken syn dan, bidde ik U, de Menschen, om welken sig velen in Nederlands Kerk soo gedragen? 't Syn die Menschen, van welken ik in dit Hoofdstuk, § 15-24. pag. 85-103. gesproken heb. Menschen, die altoos leren, en nimmer tot de kennis der Waarheid komen. 't Syn, met een woord, Menschen, die hunnen ganschen Godsdienst stellen in het getal der Predikatien en Catechizatien, welken sy, als Toehoorders, bywonen; en die, voor het overige, van den Godsdienst, soo in de Kennis, als in de Oeffening, of Practyk, weinig of niets hebben. Menschen, die merken, dat sy selvs by de Schare, die de Wet niet verstaat, en by de Verstandige Menschen, die alleen hun uyt - en - in-gaan beschouwen, naar hunne Kerk - en - Catechizatie-gangen geschat en geoordeeld worden. Om nu dit oordeel, waarop sy groots syn, niet door vermeerdering, maar door vermindering van Kerk-en-Catechizatie-gangen, gaande te houden, maakt men eene schifting onder de Predikanten. Sommigen, en doorgaans de meesten, houdt men voor de synen niet. Dese syn Geestelose Menschen, Letterknegten, Loondienaars, die sig selven weiden, en niet de Kudde. Desen hoort men nooit. Hier stelt men selvs eer in. Want men toont, dat men de Geesten beproeven, en de Kwaden niet verdragen kan. Onder de andere Leraars, die doorgaans het minder getal uytmaken, stelt men eenigen, van welken men segt, dat sy somtyds nog al soetelik prediken; dat sy nog wel wat geesteliks voortbrengen; en dat men somtyds van hun wel eens soude denken, dat sy onder de overtuyging syn; dat sy onder indrukken leven; en dat sy nog al wat meer dan de blote natuur hebben. 't Is nog wel soo niet, als men het gaarne hadt: maar evenwel daar is nog al iets, waarom men hen tot een Middelsoort maakt. Men heeft nog al eens eenigen segen onder hunnen dienst gehadt. En daarom vindt men sig nu en dan nog al eens, hoe wel selden, opgewekt, om onder hun gehoor te verschynen. Maar dan is 'er nog één of ander Leraar, of een gansch klein
getal van Leraars, die, naar het voorgeven van dit Volk, de regte Sielehoeders syn; die den wortel der sake in sig hebben; die uyt bevinding spreken; en die sy alleen waerdigkeuren, om gehoord en geagt te worden. Prediken of catechizeren desen niet, dan wordt 'er voor dit Volk nogt gepredikt, nogt gecatechizeerd. Dus blyven sy, sonder eenige vermindering van hunne agting, uyt het gehoor: ja! 't strekt hun selvs tot eer, dat sy by die slegte, geestelose,

{==329==} {>>pagina-aanduiding<<}
en geen gehoor waerdige Loondienaars niet gevonden worden. Hierom moeten de geenen, die sulke Leraars met de anderen gelyk stellen, en hen evengaarne horen, ten allerbesten voor Menschen, die de Geesten niet konnen wegen, en die maar uyt sleur en gewoonte te Kerke, en te Catechizatie komen, en welken men daarom niet tellen wil, worden uytgekreten. Syn 'er, die dese Leraars boven de anderen verheffen, men verklaart hen ras en stout voor Natuurlike Menschen, den Geest niet hebbende. En men heeft geen ander bewys nodig, dan dat sy by sulke Leraars doorgaans te Kerke komen, en hen boven die anderen verheffen. Dus gaat de stem van dat Volk onder de Menschen door. De Verstandigen horen dit weinig. Want desen vermeiden sy, makende hen, onder den Tytel van Letterwysen, veragtelik by de Menigte, uyt vrees, dat de Menigte door de Verstandigen beter onderrigt, en van het misverstand deser Dwingers overtuygd sullen worden. En dus wordt de Gemeente jammerlik gescheurd, en het werk des heeren bestormd.
En ondertusschen vindt men nergens groter onkunde, dan by dese Dryvers, die (buyten hun steeds wederkerend lesjen, dat sy van alle Predikatien, en van alle Catechizatien der geenen, die sy verkiesen, even sterk opheffen) niets van al het gepredikte en gecatechizeerde konnen verhalen, en daarom alle sakelike behandelingen ontwyken: sig steeds, wanneer sy die niet ontwyken konnen, met dit Deuntjen behelpende, ik weet en begryp het altemaal wel; ik verstaa het alles, terwyle ik het hoor; ik geev 'er myne volkome toestemming toe; ik hang er myn Segel aan; en ik kan het, by my selven, alles wel overdenken en bevatten; maar ik kan 'er soo niet over spreken; en ik kan het soo niet uytbrengen. 't Is vremd. Sy syn Redenmagtige Wesens. Sy konnen van de dingen, die tot het Lighaam behoren; die hen omringen; die sy verrigten; en die tydelik syn; gemakkelik, overvloedig, en somtyds bevallig spreken: en van de saken, die geestelik syn; van welken sy in de Predikatien en Catechizatien dikwils horen spreken; voor welken sy schynen uyttekomen; en over welken sy, boven alle andere Menschen, willen Regters syn, konnen sy, buyten hunne gestadig wederkerende Lesjens, geheel niets spreken. Van waar komt dit? Verstaan sy de Taal niet? Ja! Want men predikt in deselve Taal, waarin sy geboren en opgevoed syn. Van waar komt het dan? 't Komt omdat sy de saken niet verstaan. En dese verstaan sy niet, omdat sy 'er hun hart niet op setten. Want het Woord lesen

{==330==} {>>pagina-aanduiding<<}
en horen sy sonder aandagt: doende alles door twisting, en om ydele eer.
't Geene ik seg, sal ik door één Voorbeeld uyt de veelvuldigen, die my selven bejegend syn, kortelik bewysen. 't Gebeurde my, nog jong synde, ruym twee Jaren eer ik Proponent wierdt, dat ik, in onse Grote Academische Somerrust eenige dagen in eene der Grootste Steden van ons Vaderland doorbrengende, en op den Sondag uyt de Kerk komende, eenen myner oudste Kennissen, dien ik in vele Jaren niet gesien hadt, ontmoette: met wien ik, alsoo wy elkanderen ras kenbaar wierden, in gesprek kwam. Hy kwam, ten selven stonde, uyt eene andere Kerk, en vernam van my, terwyle wy t' syner verblyvplaatse intraden, waar ik te Kerke geweest was. Hierop wierdt hy aanstonds een geheel ander Mensch, met eene andere stem, en met geheel andere gebaerden, met welke hy my beklaagde, dat myne Verwanten my soo slegt hadden onderrigt; dat ik mynen tyd soo jammerlik hadde verloren; en dat ik niet met hem by synen Predikant geweest was. Ik tragtte hem te bedaren, door eene ernstige betuyging, dat ik wel sag dat de Man, dien ik gehoort hadt, den grootsten toeloop niet hadt; dat ik my over het klein getal syner Toehoorderen verwonderde; dat ik hem sonder eenig vooroordeel hadt gehoort, alsoo ik niemand minder dan hem kende; dat ik hem over Philipp. III. 13. 14. met veel stigting, soo in betrekking op het geene men doen, als in betrekking op het geene men weten moet, hadt horen prediken; en dat hy my voorkwam, als een getrouw en ernstig Voorbidder by den heer. Ik schikte my ook, om van dit myn seggen, door een kort en sakelik verhaal van het geene ik gehoort hadt, rekenschap en bewys te geven. Dog in allen desen vondt ik geene plaats. 't Geene ik seide, was niet alleen onwaar, maar ook onmogelik. Hoe soude die Man een getrouw en ernstig Voorbidder by den heer syn? Hy hadt den Geest niet. En hoe soude hy practicaal prediken? Hy hadt geene Bevindingen; hy was een Vyand van Gods Volk; en hy vermoordde de Gemeente, welke hy met
eenige laat ons, laat ons, wegsondt. Ik vroeg mynen Vriend, of hy dien Leraar van naby kende? Hy verklaarde, nooit met hem t' eener plaatse geweest te syn; hem nooit gesproken te hebben; en niet meer dan eens by hem, en dat nog by vergissing, en met groot verdriet, te Kerke geweest te syn: maar de Vromen hadden het hem gesegt. Ik vroeg, of men, in saken

{==331==} {>>pagina-aanduiding<<}
van dat gewigt, soo ligtvaerdig oordeelen mogt? Hy seide, dat dit geen ligtvaerdig oordeel was, omdat men het den Man wel konde aansien: voegende daarby, dat 's Mans gansche Gehoor bestont uyt enkele Waereldlingen. Ik schrikte voor sulk eenen handel, en konde, wat moeite ik ook deedt, aan het verhaal van 't geene ik gehoort hadt, niet komen. Hierom wendde ik het Schip op eenen anderen boeg, en tragtte van hem te vernemen, wat hy gehoort hadde van synen Leraar, over wiens Predikatie hy soo verrukt was. De Text wierdt my voorgelesen uyt Joh. VIII. 56. Abraham, uw Vader, heeft met verheuging verlangt, opdat hy mynen Dag sien soude: en hy heeft hem gesien, en is verblyd geweest. Hierop verwagtte ik eenig verhaal van het verhandelde over die Stof. Dog dit wagtte ik te vergeevs. Want in plaats van dat verhaal, 't welk ik versogt, kreeg ik niets anders, dan desen genoegsaam woordeliken, by my seer dikwils overdagten, en nooit vergeten uytroep, tusschen welken ik, al hadde ik gewilt, niet soude hebben konnen inkomen: ô dat was Hemelsch! Abraham, Abraham! Ik verlies myselven, als ik 'er aan denk. Abraham, uw Vader! ô 't Was soo heerlik; 't was soo innig. My dunkt, daar kon niemand ongesegend onder dat dierbaar Middel blyven. 't Was alles soo onderscheiden, en soo gestaltelik. Men kon 'er sigselven soo vinden. Abraham, uw Vader! ô Men kon 'er syn hart by nederleggen. Men versmolt in het Godlike. Men sonk weg in de Lievde van de heere Jesus. ô Die salige ontwording! Men wierdt verhemeld en verparadysd. ô Ik sat 'er met het voorregt van eene ingeleide Siel. ô Wat is dat groot! Ik hadt by Menschen, wien dese Spreektrant eigen was, veel verkeert, en begreep
daarom, schoon 'er eenige Spreekwysen onder waren, die ik te voren niet vernomen hadt, heel ras, waar dit alles henen wilde. Daarom liet ik my hier, voor eerst, niet in. Maar ik deedt eenig ondersoek op het verhandelde, en vroeg in wat sin de Leraar die woorden, Abraham, uw Vader, genomen hadde: of hy die hadde genomen in eenen letterliken sin, met betrekking op Abrahams vleschelike, dan of hy se hadde genomen in eenen geesteliken sin, met betrekking op Abrahams geestelike Nakomelingen? Dog hiermede vertoornde ik mynen Vriend. Ik wierdt een grote Weetniet in syne oogen. Wat letterlik (riep hy) wat vleeschelik? 't Was alles geestelik. ô Hoe dierbaar was het! Abraham, uw Vader! Ik seide hem, dat de Prediker, soo hy het stuk dus hadde ver-
{==332==} {>>pagina-aanduiding<<}
klaart, wel veel fraje saken hadt konnen seggen, maar dat hy evenwel, met dat alles, den Text seer slegt moest behandelt hebben. Ik wierdt, dit seggende, byna een Ketter, en een Onheilige in de oogen van mynen Ouden Vriend. Hoe (vroeg hy, in arren moede) is Abraham niet een Vader der Gelovigen? Ik antwoorde ja, Abraham is een Vader der Gelovigen. Maar sprak Christus, Joh. VIII. 56, tot Gelovigen? Hierop las ik hem alles voor, wat ons vs. 30-59. voorkomt. Selvs tragtte ik hem het onderscheid te tonen van vs. 30. 31. tusschen (r) hem te geloven, en in hem te geloven. En ik benaerstigde my, om hem, onder anderen, uyt Rom. IX. 6-8. te doen sien, dat Abraham
niet alleen een geestelik, maar ook een vleschelik Saad heeft, en dat hier Joh. VIII. 56. niet tot Geestelike, maar tot Vleschelike Kinderen van Abraham gesproken wierdt. Dog dit alles was te vergeevs. De Persoon was 'er niet vatbaar voor. En hy hadt geene de minste gronden van eene Schrivtuurlike Kennis. Ik meende met hem nog gehandelt te hebben van den Dag des Heeren, waarvan Joh. VIII. 56. gesproken wordt: om te vernemen, wat de Leraar daardoor verstondt, en op welke wyse hy meende dat Abraham dien dag gesien hadde. Dog ik moest van dit alles afsien, om de diepe onkunde van desen Persoon, die Taal nogt Reden wist, en die, t' myner grote verwonderinge en ergernisse, stout genoeg was, om op de Leraars; op derselver bekwaam - of - onbekwaamheid; en op derselver begenadigden of onbegenadigden stand; eenen vasten prijs te stellen: die hem bewoog om my te beklagen, dat ik te Kerke geweest was by iemand, van wien ik nu nog bekennen moet, dat ik soo veel onderwys en stigting hebbe ontvangen, als ik ooit of ooit in eenige Predikatie ontvangen heb. En ondertusschen hadt myn Oude Kennis synen eigen Predikant geheel niet verstaan. Want ik ging dien Man des anderen daags sien; maakte my aan hem bekend; wierdt van hem vriendelik bejegend; sprak met hem, sonder iets van mynen Vriend te melden, over Joh. VIII. 56; en kreeg van hem het nodig berigt: tonende dat hy de woorden Abraham, uw Vader hadt verstaan van het Vleschelik Kindschap; en dat hy daaruyt gelegenheid hadt genomen, om te tonen dat men de genade door de vleschelike geboorte uyt begenadigde Ouders niet konne erven, maar dat men daartoe eene andere en geestelike ge-
{==333==} {>>pagina-aanduiding<<}
boorte nodig hebbe. Hierop ging ik mynen Vriend wederom sien, om hem te verhalen, wat ik, dog sonder meldinge syns naams, van synen Predikant vernomen hadde, en om hem te overtuygen, dat hy dien Leraar geheel niet verstondt. Dog die was Olie in het Vuur.
Hy selve wierdt my niet alleen een Vyand, die van my, by de Menschen, met welken hy merkte dat ik te
dier Stede verkeerde, en die op 's heeren Dienst seer geset waren, smadelik sprak: maar hy verliet selvs dien Leraar, die my beter onderrigt hadt; onttrok hem eene menigte Volks; en wendde sig met de synen tot eenen anderen, die met den eersten geensints in vriendschap leevde. Soo verstoorde sig dese Mensch, omdat ik hem (die meende iets te syn; wien velen, van de Kleinen tot de Groten, aanhingen; en die onder hen sogt de Eerste te syn) ontdekt, en hem ten klaarsten getoont hadt, dat hy, buyten syn Papegaaisch Geklap, en buyten synen Koekoekssang, niets van 's heeren Saak en Werk wist.
Soo is het my meermalen gegaan, en dit heb ik my, in het behandelen van 's heeren saak en werk, meermalen moeten getroosten.
Dit scheurt en verdeelt Huysen, Buurten, en Genootschappen, waarin elk syne Partye kiest: wordende veeltyds dese verdeeldheid aangehouden door de geenen, die de verdeeldheid, naar vermogen, tegengaan en dempen moesten. Selvs siet men desen Kanker soo verre ineeten, dat vele ware Sioniten; Menschen, dien het om den heer alleen te doen is, en van welken men verpligt is te geloven, dat sy den Eenigen God, in synen Eenigen Hemel, t' samen eeuwig sullen loven, thans soo sigtbaar, en soo ergerlik, door het onvoorsigtig en somtyds driftig volgen van Leiders, die Verleiders syn, van elkanderen (daar sy voormaals in geselschap plegen t' samen te gaan, en te treden in Gods Huys, met eene stem van Vreugdegesang, en van Lof, onder de Feesthoudende Menigte) worden afgescheurd: sonder elkanderen wederom te soeken; sonder naar elkanders staan of vallen, en naar elkanders vorderen of veragteren van de Genade, te vernemen; sonder op elkanderen, tot opscherping van Lievde en Goede Werken, agttegeven; sonder elkanderen te vragen, of 'er eenig woord van vertroosting sy; sonder elkanderen te stigten; sonder wensch, om elkanders blydschap te vervullen; en mogelik sonder voor elkanderen te bidden.






{==334==} {>>pagina-aanduiding<<}

Brief aan Hilletje van een' onbekende, over zekere teekenen dezes tijds.

UEd. moet eene verstandige Jufvrouw, Mejufvrouw of Mevrouw zijn, daar een schrander en geleerd man UEd. openlijk met zijne brieven vereert en met goede raadgevingen als overlaadt, ten einde b.v. geene Homöopathische apotheken uw gestel bederven. Wie UEd. eigenlijk is, alwaar woonachtig, vriendelijk of knorrig, met blaauwe of bruine oogen, jong of oud, - wie kan dat raadsel oplossen? Ik heb daar mijne eigene gedachten over; en ik verbeeld mij, dat het UEd. niet geheel ongevallig zal zijn, een' brief, of zoo iets, dat geen brief is, van mij te ontvangen; onderstellende ik van mijne zijde, dat UEd., in aanraking gekomen met geleerde mannen over alles gaarne hoort spreken, of geschreven ziet, het zij dan meer of min belangrijk, wat tot geleerdheid of letteren in eenige betrekking staat. Met die overtuiging kan niets mij weêrhouden, om dus te beginnen:

Veelgeachte Hilletje!

Wij beleven eenen wonderlijken tijd; waarschijnlijk zullen onze kinderen (ik heb, God dank! twee lieve kleinen, en zoude dit van UEd. ook wel wenschen, daar UEd., gelijk ik zeide, eene verstandige vrouw moet zijn) dien tijd nog wonderlijker vinden, wanneer zij slechts zoo wijs, verlicht, ontwikkeld geworden zijn, als wij hen trachten te maken, van den morgen tot den avond, en zelfs ook des nachts; want als de lieve, wijze kinderen den ganschen dag geïnstrueerd en gecultiveerd worden, dan moet de massa verkregene kundigheden weder in den droom de hersentjes bezig houden of kwellen. Waarde Hilletje! ik wenschte UEd. gaarne te bespieden, als ge uwe kinderen opvoedt - wel te verstaan, zoo gij ze hebt. Ik vind den tijd, dien wij beleven, zeer wonderlijk, niet slechts wegens de staatkundige misgegeboorten in alle landen, waarin een wijsgeerige katzenberger (hij is UEd. reeds bekend) groot genoegen heeft, maar bijzonder wegens zeker verschijnsel, dat uwer opmerkzaamheid gewis niet ontgaan is. Hier zullen wij, volgens schrijvers-gewoonte, twee woorden bezigen, welke voor den eenvoudigen, ongeleerden lezer onverstaanbaar zijn, en wel deze: odium Theologicum. Ik wenschte, dat dit woordenpaar

{==335==} {>>pagina-aanduiding<<}
nooit geboren ware, en dit zelfstandig naamwoord nimmer met dit bijvoegelijk ware vereenigd; en gij zult die met mij wenschen, welgezinde Hilletje! wanneer, ik u verklaar, dat odium beteekent haat, en Theologicum (dit hebt gij reeds zoo half en half begrepen) Godgeleerd; den haat dus der Godgeleerden. Ik vraag het u, konden ooit twee woorden zoo ellendig, zoo rampzalig zamengekoppeld worden, als deze? Het is (ach Hilletje! dat komt van mijne Collegies in de Logica, weder vreemde klanken) eene ‘contradictio in adjecto,’ eene tastbare ongerijmdheid, een wanklank, - en echter de melodiën onzer eeuw laten thans deze onvergeeflijke dissonanze toe, en wij hoorden dezelve in de laatste dagen nog krassender dan te voren. Gij begrijpt het, en wie niet met u? dat haat en een Godgeleerde onbestaanbaar moesten zijn; - maar nu, (let wel, ik redeneer streng) daar de Godgeleerden menschen zijn en blijven, en hunne menschelijkheid bij het aanleggen van bef en mantel niet hebben afgelegd, zoo behouden zij, als menschelijke eigenschap, ook deze: haat en vervolgzucht. Gij vraagt het, en te regt, waarom de geest des Evangelies, de geest des vredes en der liefde, niet is doorgedrongen in de tolken van dat Evangelie? Vrome Hilletje! zoude misschien de weg, die van het geleerde hoofd naar het gevoelige hart leidt, bij velen gebarricadeerd en met zware slagboomen gesloten zijn, waardoor de geest des vredes geene andere vormen kent, dan Hermeneutische, Exegetische en Antiquarische, zoodat het geleerde hoofd, dat al te vol is, niets wil afstaan aan het hart, dat al te ledig blijft? Ik weet het niet, maar

‘Es lauft mir durch das Ruckenmark 
Bis in die grosse Zeh,’ 


wanneer die zelfde lippen, welke zoo dikwijls den naam van jezus uitspreken, ontheiligd worden door veroordeelingen en verdoemingen, door verwenschingen en auteurs - scheldwoorden, waarvan wij wel een klein bijzonder woordenboek zouden kunnen vervaardigen, met dit opschrift: Hand-Lexicon der meest gebruikelijke Scheldwoorden, voor Godgeleerden der Negentiende Eeuw. 't Is en blijft onverklaarbaar, dat juist die menschen, welke moeten prediken, dat de liefde een koninklijk gebod is, dat zonder de liefde alles klinkend metaal is, dat juist deze menschen, al zijn zij nog zoo geleerd, het

{==336==} {>>pagina-aanduiding<<}
gebod omkeeren, en elkander met de vingers in het gezigt krabben, of zoo leelijk havenen, als de Engelsche Boksers, of de afgerigte, gespoorde strijdhanen, te Londen. - Waarde Hilletje! wanneer gij nu eens wist, waarom er zoo gestreden, gevloekt, gehavend, verwenscht, verketterd en verdoemd wordt, dan.... neen! lagchen zoudt gij niet, maar u zeer bedroeven, de handen in elkander slaan, en uitroepen: ‘Dat had ik niet gedacht! Wie kan zulke Godgeleerden met stichting hooren preken?’ Het is niet om de waarheid, geopenbaard in het woord Gods, niet om heiligheid en deugd, niet om levensverbetering - neen! het zijn fijnuitgesponnen schoolsche leerstellingen, die vóór twee en drie eeuwen, door godgeleerde mannen, uit de school, in de school, voor de school gebragt zijn, - godgeleerde mannen, die misschien ook niet geheel vrij waren van het boven genoemde odium Theologicum; en nu moeten die oude, half verroeste wapenen, welke haast geen vuur meer kunnen geven, op de wallen gesleept worden, en velen trekken zich de armen uit het gewricht, om dit vergeten geschut naar boven te halen, terwijl een betere geest, die des vredes, op de wallen reeds zijn vaandel plantte; - maar neen, Hilletje! dat vreeselijk geschut moet weder voor den dag; het moet weder, zoo als van ouds, geladen, ten einde de ketters vernield worden; en zij, die als vrijwilligers deze stukken willen bedienen, ontrollen ook hun vaandel, en, als mijn oog mij niet zeer bedriegt, ontdek ik daar weder dit teeken des tijds: odium Theologicum. - Ik weet het niet, maar misschien hebt gij het vernuft van dezen of genen Akademieburger met mij toegejuicht, die, in het gebied der Godgeleerdheid, de twee forten, Dordrecht en Heidelberg, als ontmanteld of gesloopt voorstelde. (*) Daar nu deze oude kanonnen, weggesloten in het Arsenaal der groote Bibliotheken, in de laatste tijden meer en meer waren vergeten, zoo is het natuurlijk, dat zij nog niet regt goed en geregeld vuur geven; maar dit zal wel beter gaan, als de vrijwilligers handiger met de lont weten om te gaan, en de uitvinding à la Paixhans daarop wordt toegepast, of de percussons in eene goede fabrijk, b.v. in Groningerland of op de Veluwe, gemaakt worden. - Maar, Hilletje! zie zoo boos niet: meent gij, dat ik scherts met ernstige zaken? Elk heeft zijne eigene

{==337==} {>>pagina-aanduiding<<}
wijze van levensbeschouwing; en ik voor mij, mijne lieve medemenschen ziende haspelen, wurmen en velerlei kromme sprongen maken, tracht mij in de plaats te stellen van een' reinen, verheven Geest, die op de planeet Mars of Venus zich bevindt, en al dit gehaspel op onze kleine, zwevende planeet onbevooroordeeld waarneemt, - en dan, waarlijk, dan speelt er een glimlachje om mijnen mond, waar volstrekt niets sarkastisch in steekt, en ik zeg bij mijzelven: ‘Hier beneden is het regte toch niet; en God weet, of het eenmaal komen zal!’ - Hilletje! ik weet het - en anders waart gij met uwen geleerden en welmeenenden vriend, van wien ik reeds gewaagde, niet in betrekking bekomen - gij bidt niet alleen voor uzelve, maar ook voor anderen. Bid dan voor de zielen van hen, die, tot liefde geroepen, die liefde verdrijven en vertrappen, die hunne vervolgers vervolgen, die hunne vijanden haten! Wij willen te zamen bidden; wij willen, zoolang het woord Gods voor ons openligt, onze zielen in lijdzaamheid bezitten; wij willen liefhebben, zoo als Hij liefhad, die geene jongeren erkent, dan zij, die zijne voetstappen drukken. - Hilletje! ik dacht zoo ernstig niet te eindigen. Nader eens meer. Leef gelukkig en gerust, en geloof mij, hoewel onbekend,

Rotterdam, April, 1834.
Uw gehoorzame Dienaar, Spectator.


De luchtreis.

Van eene zware ziekte naauwelijks half hersteld, kwam mij de Heer reichardt te Berlijn bezoeken, ten einde aanbevelingsbrieven van mij te erlangen. De verhalen van dien beschaafden man wekten in mij een' onweêrstandelijken trek, om ook eens in het rijk des adelaars rond te zien. Wij werden het spoedig eens: hij zou zijn' ballon ten beste geven, ik de kosten der vulling dragen. (In 't voorbijgaan gezegd, een zeer kostbaar iets, dat mij op 600 (Pruissische) daalders te staan kwam; maar ik heb er de waarde wel voor genoten.) De dag, door ons bepaald, stelde zich uitnemend in. Half Berlijn was op de pleinen en in de straten verzameld, en te midden van die bonte menigte stegen wij langzaam naar boven. De gondel, waarin wij zaten, was, wel is waar, niet

{==338==} {>>pagina-aanduiding<<}
grooter dan eene wieg; maar het net, dat haar omgaf, belette alle slingering, zoodat mij, hoewel nog zwak zijnde, geenerlei onaangenaam gevoel gedurende den togt beving. Wij stegen zoo langzaam op, dat ik tijds genoeg had, om verscheidene mijner bekenden van uit de hoogte minzaam te groeten. Niets schooners laat zich denken, dan toen allengskens de volksmenigte, de straten, de huizen en eindelijk de hoogste torens zelve al kleiner en kleiner werden, en het gewoel en geraas eerst in een zacht gemurmel, vervolgens in een algeheel zwijgen overging, en ten laatste als 't ware de gansche verlaten wereld onder ons verdween, de prachtige Linden-weg nog slechts eene groene streep, de Spree een dunne draad geleek, en de populieren der Potsdammer laan eene mijlen lange schaduw over het aardrijk schenen te werpen. Zoo waren wij eenige duizend voeten geklommen en eenige uren zachtelijk voortgestuwd, toen zich een nieuw, nog veel verhevener, ja bijna schrikwekkend schouwspel voor ons ontwikkelde. Rondom den gezigteinder stegen dreigende wolken kort na elkander op; en, daar men dezelve hier niet enkel, gelijk op aarde, van onderen, maar in derzelver gansche grootte zag, geleken zij minder op gewone wolken, dan wel ontzaggelijke sneeuwwitte bergketens van de zeldzaamste vormen, die alle op ons schenen te willen losbarsten. Zoo rukten zij, de eene de andere als verdringende, van alle kanten al nader en nader aan. Wij echter stegen nog sneller, en waren reeds hoog boven haar, toen zij onder ons op elkander stieten, en nu, gelijk eene door eenen storm opgeruide zee, zich door en over elkander wentelende, de aarde weldra geheel aan onzen blik onttrokken. Slechts nu en dan vertoonde zich hier en daar eene onafzienbare diepte, door het zonlicht sterk verlicht, gelijk de krater eens vuurspuwenden bergs, en sloot zich dan weder door nieuwe massa's, die, in onophoudelijke afwisseling, nu verblindend wit, dan pikzwart, zich
hier hoog op elkander stapelden, daar peillooze spleten en afgronden vormden. Nooit heb ik op bergen iets dergelijks aanschouwd; want op zulke standpunten verhindert zulks de groote omvang des bergs zelv', en kan men hetgeen daarmede te vergelijken valt alleen in de verte zien; terwijl hier niets van het verheven schouwspel het oog ontgaat. Een' zonderlingen indruk verschaft ook het gevoel der algeheele eenzaamheid in deze van al het aardsche schijnbaar afgezonderde gewesten. Men zou zich bij-
{==339==} {>>pagina-aanduiding<<}
kans als eene reeds afgescheiden ziel beschouwen, die naar den Hemel opstijgt! De Natuur is stil als het graf; zelfs den wind hoort of bemerkt men niet, daar men denzelven geen' weêrstand biedt, en als door een' onmerkbaren adem wordt voortgestuwd. Alleen om zichzelve draaide zich nu en dan de kleine wieg met haren kolossalen bol, gelijk een adelaar, die zich in den blaauwen ether wiegelt. In verrukking stond ik op, om te beter naar omlaag te zien.... daar vermaande mij mijn reisgenoot heel bedaard, zulks niet te doen, dewijl in de haast, waarmede alles was gereed gemaakt, de bodem van het schuitje slechts vastgelijmd was en ligt kon loslaten, bijaldien men niet behoedzaam te werk ging! Men bevroedt, dat ik, onder zulke omstandigheden, mij dit niet ten tweeden male liet zeggen. Die haast scheen ook bij de vulling plaats gegrepen te hebben, alsmede bij den voorraad van ballast; immers wij begonnen reeds te dalen, en moesten bij herhaling van den steeds verminderenden ballast ons ontdoen, om weder te stijgen. Zoo hadden wij schier ongemerkt ons reeds in de wolkzee gebaad, die ons als een dikke sluijer omringde, door welke de zon zich even als de maan voordeed; eene Ossiansche verlichting, welke eene zeldzame uitwerking deed, en die een' geruimen tijd aanhield. Eindelijk verdeelden zich de wolken, en dreven afgezonderd aan den overigens helderen hemel. Opdat het onzen gelukkigen togt zelfs aan geen der zeldzaamste verschijnselen mogt
ontbreken, verscheen eensklaps op een der grootste wolkgebergten eene soort van fata morgana, de getrouwe afdruk onzer personen en van onzen ballon, maar in de kolossaalste afmetingen en van bonte regenboogskleuren omgeven. Wel een half uur lang zweefde ons dit spookachtig spiegelbeeld bestendig op zijde; het dunne touwwerk van het ons omringende net als kabeltouw uitgedijd, wij zelve als twee ontzettende reuzen op een' wolkenwagen gezeten. - Tegen den avond werd het weêr somber in den hoogen. Onze ballast was verbruikt, en wij daalden evenwel met angstwekkende snelheid, hetgeen de Heer reichardt aan zijnen barometer waarnam, want wij bemerkten het niet. Een dikke nevel omringde ons eene poos; en, toen wij, na verloop van weinig minuten, denzelven doorkliefd hadden, lag van nieuws het aardrijk in den heldersten zonneschijn onder ons, en de torens van Potsdam, die wij reeds duidelijk konden onderscheiden, begroetten ons met

{==340==} {>>pagina-aanduiding<<}
hun vrolijk klokkenspel. Onze toestand beantwoordde echter geenszins aan dit feestelijk begroeten. Wij hadden beiden alreeds, om ons ligter te maken, onze mantels uitgeworpen, alsmede een gebraden faizant en een paar flesschen champagne, tot onzen avonddisch bestemd, en hadden ons vermaakt met de gedachte, hoe deze zeldzame regen de landbewoners zou doen verbaasd staan, bijaldien hij den een' of ander' voor de voeten viel, zonder aan de mogelijke kwade gevolgen der champagne te denken, die, in stede van als een vrolijke roes, ligtelijk als een vernielende dondersteen konde werken. Wij zelve waren, gelijk deze, onvermijdelijk vallende, en zagen niets onder ons dan water, (een der armen van de Havel) slechts hier en daar met bosch afgewisseld, waarop wij zoo veel mogelijk ons rigtten. Het woud scheen mij van uit de hoogte laag kreupelhout, hetwelk wij thans met groote snelheid naderden; en het duurde ook niet lang, of wij hingen werkelijk in de takken eens booms. Reeds maakte ik mij gereed om uit te stijgen, toen de Heer reichardt riep: ‘Om 's Hemels wil, blijf stil zitten; wij zijn in een' grooten beukenboom verward!’ Zoo zeer was ik reeds den gewonen maatstaf bijster geraakt, dat ik eenige minuten noodig had, om mij te overtuigen, dat hij gelijk had. Wij zaten intusschen zeer op ons gemak in de takken diens grooten booms, maar wisten niet, hoe daaruit te geraken. Lang riepen wij vergeefs om hulp. Eindelijk kwam, in den reeds vallenden schemeravond, een Officier te paard dien weg langs. Hij hield ons roepen voor een hem betreffend uitjouwen en vloekte geweldig; doch, nader komende, hield hij stil, en scheen zijne oogen niet te willen gelooven, noch te begrijpen, hoe dit zeldzame nest op dien ouden boom gekomen was. Tamelijk lang moesten wij uit onze hoogte praten, eer wij hem konden overhalen, naar de stad terug te keeren, om ladders, menschen en een' wagen te halen. Eindelijk, in den donkeren nacht
eerst, reden wij Potsdam binnen, met den slechts weinig beschadigden ballon op den wagen gepakt, en de trouwe gondel aan onze voeten. In de herberg de Kluizenaar, juist niet eene der besten, hadden wij overvloedige reden, ons over het verlies van ons souper te beklagen, daar wij geene andere kruiderij, dan den honger, bij ons sober avondeten hadden. Acht dagen daarna bragt mij een boer mijnen mantel eerlijk terug, dien ik nog bezit.






{==341==} {>>pagina-aanduiding<<}

Belsazar's gezigt.


De vorst zat op den troon, 
Zijn dienaars om hem heen; 
Toen klonk de jubeltoon; 
De vreugd was algemeen. 
De beker, 't heilig pand, 
Jehovah's eigendom, 
Blonk in des heidens hand.... 
Ontheiligd heiligdom! 
 
In dat noodlottig uur 
Wordt, met onzigtb're stift, 
Geteekend op den muur 
Het veelbeduidend schrift; 
Een ongeroepen hand 
Zweeft zacht en buigzaam voort, 
En griffelt op den wand 
't Profetisch dreigend woord. 
 
Daar leest en schrikt en trilt 
En staroogt de ijd'le vorst; 
Zijn oog blikt schuw en wild, 
Zijn stem beeft in de borst: 
‘Breng hier der wijzen raad! 
't Geheim beklemt mijn' geest: 
Heil hem, die 't schrift verstaat! 
Hem acht, hem eer ik meest.’ 
 
Chaldeeuwsche wijzen staan 
Verdiept bij 't vreeslijk schrift; 
Zij blikken 't vorschend aan - 
't Blijft in den muur gegrift; - 
Geen hoogbejaard profeet 
Uit Babels ouden wal, 
Die zin en strekking weet 
Van 't duister lett'rental. 
 
Een vreemd'ling in het land, 
Gevangen, vriend van God, 
Het werktuig in Zijn hand, 
Hoort 's vorsten hoog gebod; 

{==342==} {>>pagina-aanduiding<<}

Hij las in 't nachtlijk uur 
Den diepen, waren zin - 
En 's morgens stort de muur; 
De vijand dringt er in. 
 
‘Uw oog op 't graf gerigt! 
't Is, Belsazar, voorbij! 
Gewogen, maar te ligt! 
De dood is u op zij'! 
Uw vonnis is gehoord: 
Een lijkkleed voor uw kroon, 
De Meder aan uw poort, 
De Perzer op uw' troon!’ 


Rotterdam.


b.t.l.w.
Naar het Engelsch van byron, Hebrew Melodies.


De grieven van den gemoedelijken portretschilder in een waar voorval aanschouwelijk gemaakt.

o Schilderkunst! heerlijke kunst! Gelijk de schrijfkunst, vereenigt gij het tegenwoordige en afwezige, en zegeviert, als 't ware, over dood en graf. Vrienden, van ons gescheiden, stelt gij ons voor oogen; afgestorvenen roept gij in het leven terug. Balsem der vriendschap, verwezenlijkt gij de gedachte. Met welk eene verrukking staat de vriend voor de beeldtenis der getrouwe ziel, hem door den onverbiddelijken dood te vroeg ontrukt en eeuwig dierbaar aan zijn hart. Men aanschouwt den verheerlijkten, spreekt met hem, verlaat hem nimmer. o, Driewerf heerlijke kunst!
Zal echter deze kunst den hoogsten trap der volkomenheid bereiken, waarvoor zij vatbaar is, dan moet zij waar en opregt zijn, gelijk de liefde of de vriendschap zelve, die haar te hulp riep. Wordt zij cijnsbaar aan grilligheid of vleijerij, dan verliest zij al hare waarde, en gelijkt de valsche tong, die niet dan bedriegelijke woorden spreekt.
Hoe vele menschen worden er gevonden, die zichzelve misleiden en anderen trachten te misleiden, door hun ander Ik, de voorstelling van hun gelaat en gestalte, geheel onkenbaar te doen vertoonen! Aan hoogmoed of ijdelheid, aan

{==343==} {>>pagina-aanduiding<<}
den dwazen wensch, om te zijn, wat men niet of niet meer is, jong, fraai gevormd, rijk, enz. moet dit worden toegeschreven. Zoo worden werkelijke afbeeldsels gewrochten der inbeelding. De kunstenaar wordt middellijk of onmiddellijk tot ondergeschiktheid aan dit doel gedreven: want het wezen, door de natuur naar het uitwendige stiefmoederlijk bejegend, wil in zijn portret schitteren.
Voor dit bedrog staan de grooten der aarde, die men, eerbiedshalve, geen aardsche grooten durft noemen, wel het meeste bloot, van wege hunne huwelijken bij procuratie. Men staat b.v. naar de hand eener Prinses. Zij waant, of poogt zich diets te maken, dat zij de gemalin eens helds zal worden. Tot vrijer in commissie wordt gemeenlijk een jong en schoon Edelman gekozen, hetwelk inderdaad in Diplomaten juist geen fijne staatkunde verraadt. In het schitterendst en smaakvolst gewaad ontvangt hij hare hand bij volmagt, en overhandigt haar, om de misleiding te volmaken, het met vonkelend gesteente omzette miniatuur-portret, in hetwelk de bruidegom, verjeugdigd, opgesmukt, met sterren en kruisen als bedekt, in volle glorie en majesteit verschijnt. De koninklijke of vorstelijke Doorluchtigheid verlaat het hof haars vaders, komt vol verwachting aan dat haars gemaals, wordt voorgesteld, werpt ter sluik een' bespiedenden, nieuwsgierigen blik op hem ..... welk een verschil! Zij ziet een' man, driemaal ouder dan zij, ontbloot van alle edele trekken; schoonheid, jeugd, waardigheid zijn verdwenen - deze waren alleen pluimstrijkende toevoegsels des hoofschen schilders.
Voor de edele schilderkunst is die diep ingewortelde vleizucht eene ware pest; men vindt haar in alle landen en aan alle hoven; niet alleen wordt zij door de grooten, maar ook door kleineren gehuldigd. Kan men dan met deze dwaasheid de echte gelaatstrekken eens geliefden of hooggeachten persoons bewaren? En toch wil in de zoogenaamde groote wereld, zoo wel als in de middelklasse der maatschappij, elk zijn afbeeldsel hebben, maar tevens, natuur ten spijt, eene zekere mate van schoonheid; gelijk het volgende ware voorval bewijst.
Een zeer rijk koopman te Londen, met name lovegain, kwam op den inval, zijn gelaat niet aan de toekomst te onttrekken. Hij was juist tot Alderman gekozen, en nu wilde Mistress lovegain hare gezelschapszaal met de afbeelding van haren gemaal versieren, levensgrootte, in het

{==344==} {>>pagina-aanduiding<<}
kostuum zijner nieuwe waardigheid. Zijn uiterlijk was zeer alledaagsch, en daarenboven had zijn gelaat eene onbeschrijfelijk gemeene, onedele uitdrukking. Zijn haar begon te grijzen; maar dit werd door poeder verborgen. Nu kwam men op het vernuftig denkbeeld, hem eene zwarte Brutus-pruik op te zetten, waarschijnlijk van wege zijnen pas verworven rang, veelligt ook om zijne republikeinschgezindheid zinnebeeldig uit te drukken. Zijne tint was donkerbruin, naar het gele overhellende, en het zwarte kleed, dat men hem wilde aandoen, moest de norsche uitdrukking zijns gelaats nog verhoogen. Met een ergdenkend, half gesloten oog, vooruitstekende lippen, en een' onmiskenbaren trek van onvergenoegdheid en menschenhaat, scheen hij het volmaakte evenbeeld eens aanklagers, steeds bereid om tegen de Regering op te treden, en op openbare plaatsen, in de burgerbijeenkomsten, in de klubs en kroegen tegen derzelver maatregelen los te donderen.
In weerwil dezer natuurgebreken, wilde de nieuwe Alderman zijn afbeeldsel hebben, en beval den kunstenaar de grootstmogelijke gelijkenis aan. Mistress lovegain en hare oudste dochter verzochten hem, daaraan de meeste oplettendheid te besteden; de laatste voegde daarnevens, dat, wanneer Papa's portret haar geviel, zij haar best zou doen, dat den Heere vernis wierd opgedragen, eene familieschilderij te vervaardigen, waarin Papa en Mama met hunne vijf kinderen, de hond Cesar en een Neger, dien zij in dienst hadden, zouden paraisseren.
Deze toezegging vuurde den kunstenaar aan; hij deed alwat zijne kunst vermogt, en het portret geleek dan ook zoo sprekend, dat de kinderen er van schrikten, de honden het aanblaften, en allen, die den Alderman kenden, bij den eersten aanblik terstond uitriepen: ‘Ah! dat is de Heer lovegain; sprekend!’ hoewel de Brutus-pruik en de ambtsrok geheel berekend waren hem onkenbaar te maken. Mistress lovegain, daarentegen, beefde van gramschap, zoodra zij het afbeeldsel zag. Het was, zeide zij, een karikatuur, een paskwil, veeleer het portret van den Jood shylok (*), dan dat eens eerlijken koopmans. Nimmer zou dat schandaal over haren drempel komen. Het zou niet

{==345==} {>>pagina-aanduiding<<}
betaald worden; maar zij zou den schilder een proces aandoen. Een scheef been en eenigzins hooge schouder, die de man werkelijk had, vergrootten nog haren toorn; zij noemde den schilder een' onbeschaamden vlegel, dat hij zulke kleinigheden aan het licht bragt.
De Heer vernis beloofde het been regt te maken, de schouders te effenen, en in de gelaatstrekken des Aldermans een welwillend lachje aan te brengen, dat den man intusschen geheel vreemd was; hij deed zelfs den voorslag, om poeder in de pruik te strooijen, ten einde het geheel een minder hard voorkomen te geven. Maar niets van dit alles was in staat, om de familie te bevredigen. Ook Miss lovegain was geweldig verstoord op den kunstenaar; zij verklaarde, dat zij Papa in 't geheel niet zou kunnen aanzien, zoo hij op dit afbeeldsel geleek. En het besluit was, dat de schilder van nieuws moest beginnen. Ook de Alderman was van dit gevoelen; en, ofschoon hij zeer bescheiden erkende, dat hij niet mooi was, voegde hij er echter nevens: ‘Ik wil mij laten hangen, zoo ik half zoo leelijk ben als dit portret!’
De arme schilder zette zich op nieuw aan den zuren arbeid, gaf aan Papa zulke fraaije beenen, als ooit een Iersch Edelman had gehad, schouders, die geen haarbreed verschilden, en wijzigde de harde gelaatstrekken van het oorspronkelijke, zonder zich al te zeer van hetzelve te verwijderen. (Mistress wilde echter de zwarte pruik behouden hebben.) Het afbeeldsel was fiksch geschilderd, en, hoe ook gevleid, toch zeer kenbaar; maar - een schoon man stelde het niet voor, en kon het ook niet voorstellen. De Alderman was nu regt voldaan, maar gaf echter zijne vrees te kennen, of zijne vrouw wel geheel van hetzelfde gevoelen zijn zou. De Heer vernis merkte zeer beleefd aan, dat hij nu voor éénen prijs twee portretten geleverd had; dat hij zulks met de meeste vlijt en oplettendheid had verrigt; dat allen, die ze gezien hadden, de gelijkenis volkomen hadden gevonden; dat kunstkenners van den eersten rang ze geprezen hadden, en dat hij bereid was, de stukken voor niet af te staan, bijaldien onpartijdige beoordeelaars, door den Heer lovegain zelv' te kiezen, de uitspraak dier kunstenaars en liefhebbers niet bevestigden.
Men nam de proef, en elk gaf het den schilder gewonnen, uitgenomen Mistress lovegain en hare dochter. De eerste vroeg hem, of hij meende, dat zij ooit een zoo leelijk man

{==346==} {>>pagina-aanduiding<<}
zou getrouwd hebben, als dit portret; de andere riep uit, dat het eene onbeschaamdheid zonder weêrga was, en dat zij zich over haren Papa zou schamen, wanneer hij een zoo gemeen en onedel voorkomen had.
De kunstenaar, op het gevoeligst gekrenkt, verzon thans een middel, dat haar beschamen, hem regtvaardigen moest. Hij zeide tot de beide verstoorde Dames, dat hij nog een derde portret wilde vervaardigen, en voor hetzelve, zoo zij daarover niet volkomen voldaan waren, geen cent zou vorderen. Door de geheel overeenstemmende getuigenis van zoo vele personen was nu de Alderman van de gelijkenis overtuigd; het herhaalde zitten verdroot hem in het eind, en hij leende dus gereedelijk de hand tot de krijgslist, die de schilder had verzonnen, naardien dezelve ontegenzeggelijk zou bewijzen, dat alleen blind vooroordeel de kritiek zijner vrouw en dochter had bestuurd.
Na verloop van eenige dagen, zeide hij tot haar, dat hij thans voor de laatste maal zat, en dat zij een uur later bij den schilder komen konden, om het nieuwe portret te beoordeelen. Hij ging alzoo vooraf naar den Heer vernis, die den kop van het eerst gemaalde portret uitsneed, dien des Heeren lovegain zelven voor het ledige vak plaatste, en de schilderij zóó stelde, dat men dezelve, bij het binnentreden des vertreks, terstond in eenen spiegel tegenover de deur gewaar werd; gelijk zij dan ook der Dames oogenblikkelijk in het oog viel.
‘Hoe langer hoe fraaijer!’ schreeuwde Mistress lovegain woedend uit: ‘dat is afschuwelijk!’ Zij greep een schilderplankje, dat voor de hand lag, en wierp het zoo vinnig tegen den spiegel, dat het dien in duizend brokken verbriizelde. Men verbeelde zich hare beschaming! De Alderman betaalde portret en spiegel, en de kunstenaar was gewroken.
Een jaar daarna bevond zich de familie te Tunbridgewells, en trof daar een' zwervenden schilder aan, die zich eenigen naam verworven had. Mistress lovegain wilde nu haren gemaal weder geschilderd hebben, en was ditmaal over den man zeer tevreden, daar deze een portret leverde, zoo schoon, dat zelfs geen enkele trek op het origineel geleek! Elk prees het bijwerk; inzonderheid was men verrukt over eenen hond op den achtergrond; maar den Alderman her-
{==347==} {>>pagina-aanduiding<<}
kende niemand, dan zijne vrouw en zijne dochter. Dit deed echter niets ter zake; men deed eene prachtige lijst maken, en daar boven stond met gouden letteren:

JEREMY LOVEGAIN, esq.

van middleditsh - huis,

alderman, etc. etc. etc.


Het lot der dichters in Engeland.

(Volgens allan cunningham.)

In een biographisch-kritisch overzigt der Engelsche Literatuur sedert de vijftig laatste jaren, zegt genoemde Schrijver: ‘Men heeft mij naar het aanzien gevraagd, dat poëtische talenten in Grootbrittanje genieten. Het antwoord is kort: hun aanzien is nul. De Redacteurs van eenige staatkundige dagbladen verwekken bij Volk en Regering meer belang, dan alle Letterkundigen en Dichters zamengenomen, die sinds eene halve eeuw leefden. Hunne lotgevallen leveren daarvan het bewijs. Chatterton vergaf zichzelven uit broodgebrek. Samuel johnson kon de kosten eener reis niet bijeenbrengen tot herstel zijner gezondheid. Burns had ten dage zijns overlijdens geen stuk brood en geen stuk geld in huis. Crabbe stierf als een arme Landprediker, wien geenerlei geestelijke waardigheid te beurte viel. Walter scott streefde, ten koste zijner gezondheid, naar het herstel zijns vermogens, en zijn Vaderland weigerde, zijne verpande Bibliotheek te lossen. Byron ontvlood zijn Vaderland, en stierf, den naam van Engeland bijna verwenschende, dien zijn genie verheerlijkt had. Coleridge verloor zijne kleine jaarwedde. Wordsworth verkoopt zegels. Southey ontvangt, als Hofpoëet, dagelijks de waardij van eene pint wijns van zijne Majesteit. Hogg beknabbelt schaapsbonken en hoedt het vee. Wilson geeft les in de wijsbegeerte. Moore heeft de opmerking gemaakt, dat de Poëzij, gelijk de Deugd, zichzelve beloonen moet.


Een wenk nopens de letterkundige centen-kramerij.

De tegenwoordige manie der Penny-, Heller- en Cent-bladen,

{==348==} {>>pagina-aanduiding<<}
die, door het lokaas van schijnbare goedkoopheid, eene onoverzienbare printenkraam, met een talloos tal van hoogst onvolledige uittreksels, uit honderde bekende natuurkundige werken, reisbeschrijvingen en verzamelingen van anekdoten enz. enz. bijeengehaald, ook over ons Vaderland begint uit te storten, vordert een ernstig nadenken. Het voorgewende nut, alsof daardoor voor den Boekhandel duizende lezers en koopers gewonnen worden, die hunne penningen, zonder dit, op geheel andere wijzen gewoon zijn te besteden, wordt door het wezenlijk nadeel, dat de gansche Boekhandel, alsmede elke solide onderneming in denzelven, daardoor ondergaat, geenszins opgewogen. Maar ook de Kunst kan op zulk eene wijze bloeijen noch bestaan, daar de houtsneêprinten meestal uit Engeland, dat ons met zijne afgevallene broodkruimels wel wil voederen, tot ons komen. En welk een' allerschadelijksten invloed op onze vaderlandsche Letterkunde zulk eene kakelbonte en oppervlakkige lektuur van lieverlede moet uitoefenen, behoeft zulks wel betoog voor hen, die, met ons, nog eenigen prijs stellen op grondige wetenschap en degelijke kennis? Voor hen, die het belang daarvan kennen noch waarderen, zou zulk een betoog bovendien nutteloos zijn. Wij laten het alzoo, vooralsnog, bij dezen wenk berusten.


W. Herschel's quartet.

De vermaarde Sterrekundige w. herschel was, gelijk bekend is, voorheen Muzikant, en won, in den aanvang zijner loopbaan, den kost met zijne muzikale talenten. Gedurende zijn verblijf te Genua was hij in groote verlegenheid, wijl het hem aan geld mangelde, om zijnen terugkeer naar Engeland te kunnen bestrijden. Hij vervoegde zich dus tot den Heer langlé, dien hij te Napels had leeren kennen, en die toen Directeur was van de door den Genuéschen Adel gegevene Concerten. Deze verschafte hem het verlof ter gebruikmaking van de zaal, en herschel gaf nu een Concert, op hetwelk hij op de harp en twee aan zijne schouders vastgemaakte horens een quartet voordroeg. Dit ongewoon bedrijf lokte zeer vele hoorders, en verschafte hem meer dan het benoodigde reisgeld.






{==349==} {>>pagina-aanduiding<<}

Mengelwerk.

Geschied- en oordeelkundige beschouwing der Nederlandsche dichtkunst.


Door Mr. A.F. Sifflé. (*)

Voor zoo ver men de Geschiedenis der Letterkunde bij onderscheidene volken heeft kunnen nagaan, moge, na verloop van jaren of eeuwen zelfs, de Dichtkunst tot eene eerbiedwekkende hoogte bij hen zijn opgevoerd; maar is het echter verre dáárvan verwijderd, dat zij, bij de eerste ontwikkeling en beschaving, dadelijk haren vollen luister, in stof en vorm, zou hebben ten toon gespreid.
Vergeefs zou men ons het voorbeeld der oude Grieken tegenwerpen. Want juist omdat men geene vroegere gedichten van hen heeft, dan de zoodanige, welker uiterlijke vorm reeds eenen vergevorderden graad van kunstbeschaving aanduidt, besluiten wij regtmatig, dat de vorige, in kunsteloozer trant gedichte liederen, uit hoofde van hunne mindere bevalligheid, in den poel der vergetelheid zijn weggezonken: en het ontbreekt ons niet aan geloofwaardige berigten van andere volken, die de gegrondheid van deze gissing staven.
Wie herinnert zich niet, wat horatius verhaalt van den verouderden Saturnischen dichttrant bij de Romeinen? Maar ook bij hen heeft men zich, bij voorkeur, toegelegd op het vermenigvuldigen van zoodanige

{==350==} {>>pagina-aanduiding<<}
dichtmatige handschriften, die in stof en vorm boven de ruwe volkszangen der Latijnsche oudheid uitmuntten: en het is slechts als bij toeval, indien ons, hier of daar, iets in de gebrekkige manier hunner voorvaderen bewaard is.
Niet anders is het gelegen met de Geschiedenis der Fransche Dichtkunst. Hetgeen boileau daaromtrent getuigt, is te bekend, om hierbij stil te staan. En dat de Duitsche Poëzij zich almede slechts langzaam tot hare latere hoogte verheven heeft, zal iedereen, die het Handboek der Hoogduitsche Letterkunde van den Hoogleeraar van kampen slechts even raadpleegt, gereedelijk erkennen.
Doch voor ons Nederlanders is het zeker van meer belang, na te vorschen, hoe onze eigene Dichtkunst, uit kleine beginselen, groot is geworden; zoodat zij, sedert de grondlegging van ons voormalig Gemeenebest, met die van andere volken in vele opzigten heeft kunnen wedijveren, en in sommige zelfs die der uitlanderen heeft weten te overtreffen.
Ik heb dan ook voorgenomen, in dit uur, eene proeve van Geschied- en Oordeelkundige Beschouwing der Nederlandsche Dichtkunst voor te dragen.
I. zullen wij de Nederlandsche Dichtkunst in hare beginselen en aanvankelijke ontwikkeling gadeslaan, tot op het tijdperk van cats, hooft, vondel en huygens;
II. in haren vollen bloei en langzame verkwijning, tot hare herleving met van alphen, bilderdijk, feith en bellamy;
III. in haren hernieuwden bloei en tegenwoordigen toestand: alles, zoo veel mogelijk, telkens met opgaaf der oorzaken van zoo veel afwisseling van karakter.
Dat er slechts zelden in bijzonderheden zal worden getreden, en wij ons dus met een overzigt van de Geschiedenis onzer Dichtkunst, en eene slechts tot hoofdzaken zich bepalende beoordeeling, moeten vergenoegen, behoeft bijna niet te worden aangemerkt.

{==351==} {>>pagina-aanduiding<<}

I. Naar ons inzien, kan men niet eerder van het bestaan eener Nederlandsche Dicht-, of, zoo men wil, Rijmkunst, gewagen, dan sedert er opstellen in het licht verschenen, waarvan de taal, hoe verouderd in vorm en woordschikking, en schoon vele woorden buiten gebruik geraakt of van beteekenis veranderd zijn, echter over het algemeen nog tegenwoordig voor elk' Nederlander verstaanbaar is.
Schoon derhalve het lied der Nibelungen en de zangen der Zwabische Minnedichters meer overeenkomst hebben met onzen eigenen tongval, dan met dien ter tegenwoordige Duitschers, gaan wij die op vreemden grond vervaardigde dichtstukken, welke in waarheid zoo min tot de Hoog- als tot de Nederduitsche taal, maar veeleer tot de moederspraak dier beide gezusters behooren, met stilzwijgen voorbij.
Onze oudste Dichters, wanneer wij dien naam eens aan ieder geven, die zich niet van den prozavorm bedient, zijn dus de Rijmkronijkschrijvers, gelijk jan van helu en jacob van maerlant in Vlaanderen, lodewijk van velthem in Braband, melis stoke in Holland, en de zoogenaamde Rederijkers (eigenlijk Rhetorykers), gelijk de reeds genoemde en ook als Kronijkschrijver bekende van maerlant, de menigvuldige opstellen der verschillende Kamers van Rhetorica en derzelver afzonderlijke leden, als casteleyn in Vlaanderen, coornhert in Holland, en anderen.
Doch welke zamenloop van omstandigheden veroorzaakte nu het ontstaan onzer aanvankelijk zoo gebrekkige Dichtkunst? Waarom sloeg het uur harer geboorte zoo laat, en was haar opgroei zoo langzaam?
De tallooze beroeringen en onlusten, na den val des Westerschen Oud-Romeinschen Rijks, hadden smaak en gelegenheid tot letterkundige oefeningen weggenomen: en in plaats dat de ongeletterde overwinnaars door hunne meer opleiding bezittende overwonnelingen (gelijk anders veelal geschiedt) zouden zijn beschaafd, namen daaren-
{==352==} {>>pagina-aanduiding<<}
tegen de ten onder gebragten de ruwheid der veroveraars aan. Want, daar de eene zwerm van krijgshaftige Barbaren den anderen verdrong, kon nergens de beschaving zich zetelen of herstellen: integendeel, zij kwijnde weg, waar zij nog teekens van leven gaf, en hield eindelijk op te bestaan. Alleen de werktuigelijke kunsten bleven over; maar de kennis van het schoone was verloren, en zelfs de zucht er voor scheen vernietigd.
De vereeniging van vele volken onder éénen schepter schonk verademing aan de natiën; doch, na den dood van karel den grooten, verviel zijn Rijk van lieverlede, door de verdeeldheid zijner opvolgers. Aanhoudende oorlogen, met middeleeuwsche woestheid gevoerd, vernielden de kiem van het goede, door karel in onvruchtbaren en onbereiden grond ter neder geworpen. De invallen der Noormannen werkten niet weinig mede tot gedurige verontrusting der ingezetenen, ook der bewoners van de naderhand zoo genoemde Nederlandsche gewesten, die juist door de ruwste horden dier omzwervende fortuinzoekers telkens werden overstroomd.
Eindelijk hielden die invallen op. De Leenmannen der Duitsche en Fransche Vorsten zaten rustiger op hunne zetels. Het grondgebied van elk hunner werd langzamerhand gerond: en, schoon zij vaak tegen elkander te velde trokken, had de Burgermaatschappij in 't algemeen toch eene geregelder en bestendiger gedaante verkregen.
De kunst van lezen en schrijven was niet geheel verloren geraakt; ook was er een begrip van onderscheid tusschen gebonden en ongebonden stijl overgebleven. Dank zij voor dit laatste aan het wel eens diep verguisde Rijm! Want ware dit niet door ottfrid en zijne navolgers (op het voetspoor der in Spanje getogene Arabieren, die het denkelijk uit de tweede of derde hand weder van de Hindo's hadden overgenomen) in den bevorens rijmeloozen dichttrant der Franken en Saksers ingevoerd, en ware het daardoor niet overge-
{==353==} {>>pagina-aanduiding<<}
vloeid in den gemeenschappelijken Duitschen taalboezem, dan zou alle begrip van onderscheid tusschen verzen en proza in de Middeleeuwen verdwenen zijn (*).
Toen nu een rustiger, hoewel nog zeer onvolmaakte, toestand aan de maatschappij eenige zekerheid had gegeven, begon men zich weder eenigzins op de Letterkunde toe te leggen. In het Zuiden van Frankrijk zongen de Troubadours, in Zwaben de Minnedichters, die later door de verre beneden hen staande Meesterzangers werden vervangen. Eindelijk traden in de Nederlanden, die vreeselijker en langduriger schokken hadden ondervonden, en dus, vooral wat de aan zee liggende gewesten betreft, eenigermate in beschaving waren ten achtere gebleven, de Rijmkronijkschrijvers, en vervolgens geheele Genootschappen van Rederijkers op.
Smaak en geestverheffing zou men echter vruchteloos bij hen zoeken. Eenige gelukkige plaatsen treffen ons als bij uitzondering; en dan zijn die beste plaatsen, de vorm daargelaten, wat den inhoud betreft, nog zoo gebrekkig, dat men tegenwoordig de meeste derzelve aan de zwakste oogenblikken van de dichtluim zou toeschrijven.
Wat nu den vorm aangaat, men scheen eenig verward begrip te hebben van een zeker getal maatslagen, doorgaans drie of vier in éénen dichtregel; maar de voorafgaande en tusschenkomende kortere lettergrepen telde men niet naauwkeurig, zoodat maat en trant der verzen zeer onbestemd waren. In het rijm veroorloofde men zich, behalve meer andere vrijheden, ook die, om niet alleen de staande en slepende regels onregelmatig dooreen te mengen, maar zelfs eene silbe, welker toon door eene voorafgaande hoogere onderdrukt werd, als rijmklank te bezigen, b.v. Hólland op gezánt, áf-
{==354==} {>>pagina-aanduiding<<}
gronden op gevónden. Eindelijk sloop, eerst in de Zuidelijke Nederlanden, wegens de nabuurschap met Frankrijk, en daarna, sedert het Bourgondische Vorstenhuis aan de heerschappij kwam, in de Noordelijke Nederlanden, het gebruik van bastaardwoorden, zelfs bij den dichtstijl, in.
Tot proeven van al het hierboven aangemerkte mogen de volgende staaltjes dienen:
Van melis stoke, uit de opdragt zijner Rijmkronijk aan Graaf floris den V:

Dese pine ende dit ghepens (*) 
Sendic u, Heer Grave Florens, 
Dat ghi moghet sien ende horen, 
Wanen (†) dat ghi sijt gheboren, 
Ende bi wat redenen ghi in hant 
Hebbet Selant ende Hollant, 
Ende bi wat redenen dat ghi soeckt 
Frieslant, dat u so sere vloeckt. 


Van jan van helu, uit den Slag van Woeronck, de beschrijving van den standaard des Bisschops siewert van kolen of keulen:

Die standaert stont op enen waghen, 
Daerop gheset was ende beslaghen 
Van sterken planken een Casteel, 
Daer lieden binnen waren een deel: 
Want dat Casteel hadde tinnen, 
Daer men stont te stormen binnen 
Met gheschutte ende met ghewere, 
Alse men pleghet tegenchere. 
Storke orsse (‡), die men daeraen spien (§), 
Dede men den waghen vorwaert tiên (**), 
Daer men de standaert hebben woude, 
Ende waer die standaert bliven soude. 

{==355==} {>>pagina-aanduiding<<}

Groete boemen (*), die boven hingen 
Ane die tinnen met sterken ringen, 
Dede men worpen dan daer buten, 
Ende neder vaste in d' eerde sluten; 
Opdat te rechte nochte cròmme 
Den standaert nieman en mochte omme- 
Worpen, nochte vorwaert minnen (†). 


Eindelijk, van jacob van maerlant, hetgeen hij in zijn dichtstukje van der Drievoudicheden zegt tot zekeren martijn:

Martijn! merc wel in desen sinne: 
God is een Wesen voer alle beghinne 
Ende 't edelste boven al. 
Sijn Wesen is, alse ic 't kinne (‡), 
Die overste God ende de hoechste minne, 
Die is ofte wesen sal. 
Sine ghewerke daer m'em kent inne 
Is so groet, dat si sijn dinne (§) 
Die 't kennen ende smal (**). 
Sine wijsheit is Coninginne 
Boven alrehande ghewinne 
Ende boven alle gheval, 
Daerboven ofte hier in 't dal. 


Uit soortgelijke verzenschakels is langzamerhand het Klinkdicht ontstaan.
Hoe duister en verward intusschen de denkbeelden onzer voorvaderen omtrent de versmaat waren, zoodat de kadans, dien zij veelal waarnamen, een spel van het toeval, of liever het vruchtgevolg van een donker gevoel voor welluidendheid was, blijkt uit de volgende, zoo veel later, ja in 1548 geschrevene regels van matthijs de casteleyn, Priester, en Factor der Rederijkkamer te Oudenaarde, bekend onder den naam

{==356==} {>>pagina-aanduiding<<}
van exelente Poëet moderne, en voorkomende in zijne Const van Rhetoryken:

Aengaende van langhden en der Métren verstand, 
Negene, en twaelve, useerd men hier te land. 
 
Wij leeren nochtans uten poëten, 
Dat een reghel duert, ongheteld, onghemeten, 
Also langhe als 't eenen aessem heerden mach. 


Hij wil daarmede te kennen geven, dat men in regelmatige verzen onverschillig van negen tot twaalf lettergrepen plaatste, maar in vrijere maat zoo veel of zoo weinig men wilde, doch niet meer, dan men in éénen ademtogt uit kon spreken; hetgeen al zeer onbepaald is.
De Schrijver der Voorrede voor het Antwerpsche Lantjuweel, in 1561 vervaardigd, zegt van derzelver verzen: ‘dat men, in desen ende derghelyke spelen ende dicht ofte rijme, stellende is van thien tot twaelf syllaben in éénen reghel ofte veers, sonder daerover te passeeren.’
Maar in Holland was men nog verder van den weg: want coornhert, Bestuurder van de Oude Amsterdamsche Kamer, zegt in de Voorrede voor zijne Odyssea, in 1560 uitgegeven:

Een volle sin eyscht een heele reghel, 
Daeraf sij de Rijm 't slot ende seghel, 
Als elcx een athem uut mach spreken. 
Waerom sal ons de thien benauwen, 
Daer sesthien gheen' gheest en verflauwen, 
Nochte lancheyt wint en doet ontbreken? 
 
't Is al vaers van vijf tot twintigh toe. 
 
Is dees ruymt dan bij den Latijnen, 
Waerom sal ons benauwtheyt pijnen? 
Virgilius, die groote Poëet, 
Stelt reghels van seventhienen breet. 


Uit dit staaltje blijkt ons coornhert's diepe onkunde in de Grieksch-Latijnsche versmaat. Hij wist niet

{==357==} {>>pagina-aanduiding<<}
eens, dat twee korte grepen aan ééne lange gelijk staan, en dus de zeventien grepen van een' Hexameter, uit vijf Dactyli en éénen Spondaeus zamengesteld, als in:

Quadrupedante putrem sonitu quatit ungula campum, 


in tijdmaat volkomen gelijk zijn aan de dertien grepen, uit vier Spondaei, éénen Dactylus en éénen opsluitenden Spondaeus gevormd, in het even algemeen bekende:

Illi inter sese, magnâ vi, brachia tollunt. 


Coornhert kende, zoo het schijnt, niet anders, dan die geheel vrije maat, welke alleen door een telkens invallend en dikwijls zeer onzuiver rijm zich van proza onderscheidt, en bovendien nog somwijlen van tusschenrijmen doorsneden wordt: eene maat, die voor het Kluchtspel bijzonder geschikt is, en door den Ridder hooft, in zijnen Warenar met den pot, gebezigd werd, b.v. waar rijkert, in het vijfde tooneel van het derde bedrijf, nopens de rijke en modezieke jonge vrouwen zegt:

- Altijt staet er volk in 't voorhuis te tranten. 
Dan - is er de neister mit dundoek en kanten; 
Ten baet niet, al sit er staeg één op de vloer. 
Dan - is er de bontwerker met zobelenvoer. 
Schuursters en schoonmaeksters schijnt dat er schier woonen. 
Dan - is er de borduurwerker met al zijn patroonen. 
‘Dit 's een nieuw werkjen, ick heb 't eerst met houtskool gemorst, 
Dat aer heeft Grietje Goossens af, het is haer bruitsborst. 
't Bloemtjen zal binnen gout wezen, en men zal 't om de rant groenen. 
Dat patroon heeft jou Truitje-Nicht aen een paer hantschoenen.’ 
Als die een wijl geteemt heeft, en noch niet hiel uit, 
Zoo komt er een pot aerdbeijen uit de Leitse schuit; 
Die heeftze daer al, op voordeel! laten koopen. - 
Dan komt de goutsmitsknecht uit zijn aessem geloopen, 
Om noch eens te vragen nae 't fatsoen van de ring, 
Niet anders, dan of er de zalicheit aen hing. 
Dan brengt er een 't linnen van stijven en rekken. 
Dan komt er een schoenmaeker nieuwe schoenen antrekken. 

{==358==} {>>pagina-aanduiding<<}

Dan brengt er een proefjens van wijn oft uitheemsch bier. 
Dan komt er een reekening thuis van drie vier vel pampier, 
Bij den snijer geschreven op lestleden maendagh, 
Met itemtje bij itemtje, zoo dicht als ze gaen mach. 
Een mensch, die 't aenzach, kreeg de koorts op het lijf. 
Dan wort er gaeren thuis gebrocht van een out wijf. 
Of dit gelt kost! - 'k Wet men 't niet voor een weldige somme koopt. 
Dan heeftze noch zoo veel larysters aen haer snoer, dat j' er 't hooft of omme loopt. 
 
Tweemael ter week leest m' er, van blat tot blat, 
De courante-nouvellen uit de vier hoeken van de stat. 
 
Daer hout men pertinent register en neemt naerstelijk acht, 
Hoe veul bankerottiers dat Grandmarchand heeft in zijn geslacht; 
Wat Snorker lijt jaerlijcx an zijn schepen, zwaer getane, ramps; 
Hoe veul bastarden dat Grootebroek heeft, hoe veul pollen Trijn Hanekams; 
Wat elke bruit veur kleêren en veur juweelen al heeft; 
Hoe veul duizenden elk ten hijlijck met zijn kyeren geeft: 
En zij weten 't mit zulken gracy en zoo kloek te zeggen, 
Ick laet de Hollanders staen, de Brabantsche Rederijkers mogender heur broek bij leggen. 


Maar men zou grovelijk dwalen, zoo men meende, dat hooft alleen deze, voor vrolijke onderwerpen zoo geschikte, doch echter zeer ongeregelde, maat wist te behandelen. Welk een meester in het werktuigelijke der Poëzij, en welk een waarachtig Dichter hij was, zal ons bij de beschouwing van het volgende tijdperk blijken, waartoe wij thans overgaan.
II. De herleving der Letterkunde, waartoe de vlugt der voornaamste Grieken naar Italië, ten gevolge der inneming van Konstantinopel door de Turken, en waartoe verder de gemakkelijker verspreiding van boeken, door de reeds vroeger te Haarlem uitgevondene, doch sedert meer volmaakte en algemeener gewordene Boekdrukkunst, inzonderheid had medegewerkt, moest noodwendig invloed oefenen op de vorming van den goeden smaak. De levende talen waren echter nog weinig bearbeid, en het ontbrak er, vooral in de Duitsche en andere Noordelijke

{==359==} {>>pagina-aanduiding<<}
talen, aan opstellen, in zoodanigen stijl vervat, dat zij eenigzins met de gedenkstukken der Grieksche en Romeinsche oudheid konden wedijveren. In de Duitsche en andere Noordsche talen eenen deftigen schrijfstijl voor dicht en ondicht te scheppen, was dus eene bezwarende taak. Maar ook dit werd, door eene belangrijke gebeurtenis, noodzakelijk gemaakt en bespoedigd.
De Kerkhervorming deed Bijbelvertalingen en Psalmberijmingen in de volkstalen ontstaan, en de Drukkunst hielp dezelve verspreiden. Te voren werden alle kerkplegtigheden overal in het Latijn verrigt, en als er voor het volk in de moedertaal gepredikt werd, bekommerde men zich niet over de eischen der Kanselwelsprekendheid. Doch bij de Protestanten was juist het prediken de hoofdzaak in de Godsdienstoefening. Ook zochten hunne geleerden, door overreding, andersdenkenden tot hunne gevoelens over te halen; zij zochten dit te doen door mond en pen, en bij voorkeur in de volksspraak. De waardigheid, die de zaak in het oog harer begunstigers bezat, en de ijver, die hare voorstanders bezielde, drongen hen, zich zoo goed en krachtig mogelijk uit te drukken. Dit noopte hunne tegenstanders, hen van tijd tot tijd op hetzelfde grondgebied te volgen; gelijk, onder anderen, de Refereinen der opregtelijk Roomschgezinde anna bijns bewijzen. Alzoo werd men gewoon, zich, in gebonden en ongebonden stijl, op welsprekendheid in de moedertaal toe te leggen. Men begon te gevoelen, dat men ook dáárin sierlijk en bondig het woord kon voeren; en het schoone, dat men in de schriften der Grieken en Latijnen bewonderde, zocht men in zijne eigene taal over te planten.
Op de beoefening der Dichtkunst had dit alles zoo veel invloed, dat men zich weldra niet tevreden hield, indien de regels slechts op elkander rijmden. De taal van gevoel, vernuft en verbeelding liet zich op nieuw in liederen hooren. Maar, was men reeds genoodzaakt geweest, in de Souterliedekens en andere geestelijke gezangen, ja ook in de meer en meer in zwang komende minneliedjes en

{==360==} {>>pagina-aanduiding<<}
vaderlandsche zangstukjes, zou men met de muzijknoten uitkomen, de lettergrepen in elken regel te tellen; de naauwkeuriger kennis der Grieksch - Latijnsche voetmaten deed op meerdere volkomenheid der verzen bedacht zijn.
Te voren had men slechts op het slot der dichtregels acht gegeven; maar nu begon men, in verzen van tien en meer lettergrepen, zekere vaste rusten en middelkadansen in te voeren. Op die rust, na de vierde greep in tien- en elf-lettergrepigen, na de zesde in de twaalf- en dertiengrepige Alexandrijnen, waren de Franschen bij uitstek kiesch; maar den toon der overige silben, uitgezonderd de kadanserende slotsyllaben, lieten zij onbepaald. De Italianen, Spanjaarden en Portugezen maakten zeer zelden langere verzen, dan van elf lettergrepen, bij gevolg zoogenaamde slepende of vrouwelijke regels. De rust viel in, bij willekeurige afwisseling, nu eens na de vierde of de zesde silbe, die alsdan hoog moesten klinken; straks weder, en meestal, na de vijfde, in welk geval doorgaans de vierde hoog en de vijfde laag klonk. Met uitzondering van de tiende en elfde greep, die een' Trochaeus vormden, was wijders de maat der overige lettergrepen tamelijk onbestemd; tenzij, in liederen, de muzijk noodzaken mogt, ten einde in harmonie met de zangmaat te blijven, op den klank der andere silben even sterk te letten. De Engelschen zochten in geheel het vers een' meer geregelden kadans in te voeren. Hiernaar streefden ook de Nederlandsche Dichters. Maar de Engelschen verkozen in hunne zinrijke taal, welker woorden doorgaans slechts uit weinige hoorbare lettergrepen bestaan, zeldzaam langere verzen te vervaardigen, dan van tien, somwijlen echter wel van elf, en bij eene enkele uitzondering van twaalf lettergrepen; in de plaatsing der middelrust hielden zij zich aan de vrijheid der Italianen, Spanjaarden en Portugezen. De Nederlanders daarentegen namen niet alleen de vijfvoetigen, maar zelfs nog menigvuldiger de zesvoetigen aan; doch zoo wel in de tien- en elf-lettergrepigen,
als in de zesvoetigen of Alexandrijnen, behaagde hun, wat de rust betreft, de maatverdee-
{==361==} {>>pagina-aanduiding<<}
ling der Franschen, echter niet onbepaald en niet zonder wijziging. De Duitschers zijn eerst later door martin opitz, een' vriend en leerling van onzen heinsius, aan een geregeld stelsel van versificatie gekomen. De bloei hunner Dichtkunst is van nog spaderen tijd. Heinsius, de leermeester van opitz, was in de dichtschool van onzen cats gevormd.
Deze Jacob cats, geboren te Brouwershaven in 1577, is onze oudste Hoofddichter. Hartstogtelijk is hij zelden, en hooge geestverrukking was hem bijna vreemd; maar levendige verbeeldingskracht, fijn gevoel, diepe menschenkennis, gemakkelijkheid van uitdrukking, en veelzijdige, doch ten uiterste bevattelijk zich mededeelende geleerdheid, gevoegd bij ongeveinsde zucht voor Godsdienst en zedelijkheid, maken hem met regt tot onzen geliefkoosden Volksdichter. Zijne verzen zijn vloeijend; maar zijne Alexandrijnen, die juist zijne lievelingsmaat uitmaakten, zijn eentoonig tot verveling toe. De reden is deze. In de Zuidelijke Nederlanden had men de plaatsing der middelrust in de verzen, op het voorbeeld der Franschen, leeren beminnen. Een Brabandsch jongeling was de leidsman van cats op onzen Zangberg geweest. Vandaar dan bij cats die angstvallige, en in onze geregeld gekadanseerde verzen vaak hinderlijke, inachtneming dier rust. Vandaar ook 's mans afkeer van het bij de Franschen met regt gehate, maar in onze versmaten somwijlen zoo schoone, ineenloopen der regels. Want zoo de Franschen, die allerlei melodijen, op eene ongeregelde wijze, in hunne verzen dooreenmengen, niet letten, gelijk boileau hun aanbeval, op de middelrust, en zich niet wachten voor het zoogenaamde enjambéren; zoo zij, met victor hugo, ook die kluisters afwerpen, - dan vervalt bij hen welras alle hoorbaar onderscheid tusschen vers en proza. Iets anders is het in de Engelsche, Nederlandsche, Duitsche, Deensche en Zweedsche talen, waar de verzen eene bepaalde voetmaat hebben. Doch onze cats hield dat onderscheid van karakter tusschen de
Fransche en

{==362==} {>>pagina-aanduiding<<}
Nederlandsche Dichtkunde niet in het oog, en daardoor werd hij eentoonig. Overigens zocht hij niet te schitteren, en was daarom ook nimmer duister of gezwollen; maar te groote achteloosheid deed hem somwijlen tot platheid van uitdrukking vervallen. Tot proeve intusschen, zoo wel van 's mans manier, als van de grootheid en lofwaardige aanwending van zijn dichtvermogen, kiezen wij het volgende achtregelig versje uit de Minne- en Zinnebeelden:

De webben, die de spin gewoon is uyt te setten, 
Zijn van gelijken aert met Venus warrenetten. 
Al wat daer ommegaet, dat siet men in de min: 
De bie die vlieghter deur, de mugghe blijfter in. 
Leert, jonge lieden, leert door Venus garen breken; 
Daer blijft maer kleyn gespuys in spinnewebben steken: 
En laet u vrijen gheest niet binden als een mugh; 
Of breecter deur met kracht, of keert met kunst te rugh. 


Van geheel anderen aard is de Poëzij van pieter cornelis zoon hooft, geboren in 1581. Als Dichter is hij eerst in volle kracht opgetreden na zijne reis in Italië. Geen wonder, dat hij dus zich meer naar het voorbeeld der beroemdste Italiaansche Dichters vormde. Uitgezonderd in zangstukjes, hebben zijne verzen een' minder vasten gang dan die van cats, en, door de gestadige afwisseling der rust en het ineenloopen der regels, zijn zij ook alles behalve eentoonig. Te weinig hield hij echter het verschil tusschen de zachtere Italiaansche en de ongelijk hardere Nederlandsche taal in het oog. Zijne Alexandrijnen, naar het voorbeeld der Italiaansche elfsilbigen veelal gemoduleerd, zijn daarom dikwijls stroef en stuitend. Anders maken bevalligheid, geest en zwier de sieraden zijner Zangster uit. Dit blijke uit de volgende woorden van daifilo tot dorilea, voorkomende in het Tooneelspel Granida:

Wilt reekeninge maaken, 
Dat deeze roozekaaken, 
En deeze lippen versch, 
Die gloeijen als een kers, 

{==363==} {>>pagina-aanduiding<<}

Die nu een ieder wenscht te kussen en te strooken, 
Van oudtheit zullen ééns verwelken en verschrooken. 
De diepe rimpel, met 
Der tijdt, dit voorhooft net 
En gladt heel zal ontslechten. 
Deez' weelderige vlechten, 
Die met veel strikjens nu zoo dartel zijn vertuit, 
Die zullen 't gulden kleed allensjens trekken uit, 
En 't geen gij voor fijn goudt hieldt, mogelijk, voor deezen, 
Zal blijken zilver, en alleen verguldt te weezen. 


Verder, uit zijne Zangen, het volgende:

Zwaantjen, die haar hartewee 
Niet en dard' haar lief verklaaren, 
Zat en klaagde 't aan de baaren, 
Op den oever van de zee: 
Straf is hij, en barser mee, 
Dan de Noordewindt, te vijnen (*); 
Koeler, dan de watervliet; 
Spitser, dan het scheutigh riet; 
Schooner, dan de zonneschijnen! 


Hoe kunstig geversificeerd zijn de beide volgende liederen, waarvan echter telkens slechts het begin hier zij medegedeeld:

Roozemondt, hoorje speelen noch zingen? 
Ziet den dageraadt op koomen dringen! 
Dartele duiven, en zwaanen en mussen, 
Zouden den vaak uit uwe oogen wel kussen; 
Zoo 't u lustte de doode te ruimen, 
Om de lust van de levende pluimen. 


En tot besluit dezer proeven:

Klaare! wat heeft er uw hartjen verlept, 
Dat het verdrietjens in vroolijkheit schept, 
En, t' aller tijdt eeven beneepen, verdort, 
Gelijk als een bloemtjen, dat dauwetjen schort. 
 
Krielt het van vrijers niet om uwe deur? 
Mooghje niet gaan en te kust en te keur? 

{==364==} {>>pagina-aanduiding<<}

En doeje niet branden, en blaaken, en braân, 
Al waar 't u op lust één lonkje te slaan? 


Dat het voorbeeld van hooft op de vorming van die onzer Dichters, welke zich ná hem op losheid en bevalligheid toeleiden, gunstig gewerkt heeft, behoeft geen betoog.
Maar cats en hooft werden in stoutheid en hoogte van vlugt, in kracht van uitdrukking en diepte van zin, in behandeling der Tooneelpoëzij, en in eenen nooit eentoonigen, maar even kieschen, als met het onderwerp steeds instemmenden versbouw, nog verre overtroffen door joost van den vondel, geboren te Keulen in 1587, doch, door opvoeding en langdurig verblijf, een der beroemdste burgers van Amsterdam. Wel heeft de scherpzinnige witsen geysbeek, in zijn Biographisch-anthologisch-critisch Woordenboek, vondel op eene schendige wijze gehekeld, en, door breede uitmeting zijner gebreken, of liever van die der eeuw, waarin hij leefde, ja door onderdrukking en verminking zijner schoonheden, hem als den ellendigsten rijmelaar zoeken af te schilderen. Maar bilderdijk, die in godsdienstige en staatkundige begrippen zoo sterk van vondel verschilde, toont, op onderscheidene plaatsen, hoogen prijs op 's mans dichterlijke verdiensten te stellen. Maar de zoo kundige als smaakvolle Hoogleeraren siegenbeek, kinker en lulofs, met bijna alwat in ons vaderland, sedert vondel's optreden, de Dichtkunst beminde; maar de Engelschman john bowring en andere oordeelkundige vreemdelingen, denken gunstiger over den Vorst onzer Dichteren uit de zeventiende eeuw. Maar milton is het hoofddenkbeeld, en vele der schitterendste plaatsen in zijn Paradijs verloren, (een Heldendicht, dat meer gebreken, maar ook oneindig meer schoonheid bezit, dan voltaire's Henriade) veelligt aan vondel's Treurspel Lucifer verschuldigd. Tot bewijs van 's mans meesterlijken dichttrant, diene de volgende
Vertroostinghe aan gerart vossius, bij den dood van zijnen Zoon:

{==365==} {>>pagina-aanduiding<<}


Wat treurtghe, hooggheleerde Vos, 
En fronst het voorhooft van verdriet? 
Benij uw' zoon den Hemel niet. 
De Hemel trekt: ay, laet hem los! 
 
Ay, staeck deze ijdle tranen wat, 
En offer, welghetroost en blij, 
Den allerbesten Vader vrij 
Het puick van uwen aerdschen schat. 
 
Men klaeght, indien de kiele strandt; 
Maer niet, wanneer ze rijck gelaen, 
Uyt den verbolghen oceaan, 
In een behoude haven landt. 
 
Men klaeght, indien de balsem stort, 
Om 't spillen van den dieren reuck; 
Maer niet, zoo 't glas bekomt een breuck, 
Als 't edel nat geborghen wordt. 
 
Hij schut vergeefs zichzelven moê, 
Wie schutten wil den stercken vliet, 
Die van een steile rotse schiet 
Naer eenen ruimen boezem toe. 
 
Zoo draeit de weereldkloot; hetzij 
De vader 't liefste kint beweent, 
Of 't kint op 's vaders lichaam steent. 
De Doot slaet huys noch deur voorbij. 
 
De Doot - die spaert noch zoete jeught, 
Noch gemelijcken ouderdom: 
Zij maeckt den mont des Reedners stom, 
En ziet geleertheit aen noch deught. 
 
Gheluckigh is een vast ghemoet, 
Dat in geen blijde weelde smilt (*), 
En stuit, gelijck een taaije schilt, 
Den onvermijbren tegenspoet. 


Verre beneden de drie laatstgenoemde Dichters staat de in 1596 geborene constantijn huygens, zoo vaak hij ernstige stoffen behandelt; maar in het

{==366==} {>>pagina-aanduiding<<}
Puntdicht, in de door hem uitgevondene Zedeprint en alle luimige Poëzij, is hij moeijelijk te overtreffen. Doch zoo men aan hooft sommige, den te zijnen tijde reeds verbasterden Italiaanschen smaak ademende, concetti verwijt, aan huygens mag men tegenwerpen, dat zijne weelderigheid en gezochte woordkoppeling dikwerf in valsch vernuft ontaarden; gelijk bij den aanhef van zijn Voorhout, waar hij de zon aanspreekt, en nog op andere plaatsen in dat overigens geestige dichtstuk. Tot staving van ons beweerde omtrent 's mans luimigen dichttrant, geven wij de volgende strophen uit het Voorhout:

Lindeblaedjens, luystervincken 
Van soo menigh' apenklucht, 
Van soo menigh traenverdrincken, 
Van soo menigh' sotten sucht! 
Helpt mij tuyghen wat een kermen, 
Wat een stommelend ghelaet, 
Wat een blindelingh omarmen 
Onder u niet om en gaet. 
 
Trijntgie, sey daer lestmael eenen: 
Bij men eer, ick hebje lief; 
Van de kruyn af tot de teenen 
Staen ick ongder jou belief. 
Laet me draeven, doet me loopen, 
Hiet me stappen as een Tel; 
Doet me schencken, hiet me koopen; 
Siet wat ickse weigre sel! 
 
Weêr een ander, aen een boompje: 
Dat 's nouw al men moertjes goed; 
Maer, dan heb ick noch een Oompje. 
O! wat is 't een rijcken bloet! 
Met sen boogert, met sen weuningh, 
Met sen koren, met sen ooft. 
Claer! je Vrijer is een Keuningh! 
Al dit hangt 'em boven 't hooft. 
 
Noch een ander van 't gebroedsel, 
Dat of pen of degen voer': 
Mijn soulas, mijn vreughdenvoedsel. 
Ah! quitteert UE la Cour? 

{==367==} {>>pagina-aanduiding<<}

Sult ghij eeuwigh absenteeren? 
('k Schat de Meid naar Leiden voer) 
Wilt mijn flammes obligeeren 
Met een expedit retour! 
 
En noch één van sulcke Veeren: 
Wel bizarre van humeur! 
Sult ghij mij sans fin traineeren 
Met Idéën van faveur? 
Neen, revèsche! neen, volage! 
Dus en magh 't niet langer zijn! 
Mespriseert ghij mijn servage, 
Aussi fayje ton desdain! 


Zietdaar, M.H.! uit al het vorenstaande getoond, tot welk eene hoogte onze Dichtkunst in de eerste helft der zeventiende eeuw zich had opgevoerd; maar na dien tijd begon zij te dalen.
Het is, alsof de vrede met Spanje en de meerdere rust en weelderigheid, die daarvan het gevolg waren, die geestdrift en spanning hadden uitgedoofd en weggenomen, welke tot onderhouding van het dichtvuur noodzakelijk schijnen. Want een rustige tijd is wel gunstig voor de beoefening der Letterkunde, even als van andere wetenschappen; maar kunstgewrochten, waar de ziel in spreekt, zullen het best in oogenblikken van door de omstandigheden opgewondene geestdrift worden vervaardigd. Het is daarom, dat de liefde zoo dikwerf van gunstigen invldod op de ontwikkeling van het dichtvermogen is.
Bilderdijk merkt aan, in de Voorrede zijner Mengelpoëzij, dat oen genie doorgaans zijne meesterstukken levert, als het in de engte gebragt is. De juistheid dier opmerking schijnt mij uit sommige van 's mans eigene meesterstukken te blijken, als ik acht geef op het tijdperk of tijdstip van derzelver ontstaan, in verband beschouwd met des Dichters persoonlijke omstandigheden.
Hetgeen omtrent ondeeligen geldig is, schijnt op geheele natiën van toepassing te wezen. Het is, of ze-
{==368==} {>>pagina-aanduiding<<}
kere maat van tegenspoed, miskenning, verdrukking, en straks weder van blijdschap, zielsvervoering en zegepraal, gelijk voor de zedelijke, dus ook voor de aesthetische vorming van menschen en volken, van tijd tot tijd noodig is. De ziel, die eene vreedzame en onafgebrokene kalmte geniet, wordt wel eens gelijk aan stilstaand water, dat bederft.
Geenszins wil ik echter beweren, dat er van omstreeks de tweede helft der zeventiende tot aan de laatste twintig jaren der achttiende eeuw geene goede Dichters in ons vaderland zouden verschenen zijn. Antonides, die vondel op zijde streefde, poot, smits, hoogvliet, langendijk, de Gebroeders van haren, van winter, de Dichteressen van merken en de lannoy, met vele anderen, zou men slechts behoeven te noemen, om zulk eene stelling te logenstraffen.
Maar het was toch, in 't algemeen genomen, een tijdperk van stilstand, en in vele opzigten van teruggang. Wel ontstonden er talrijke Dichtgenootschappen: doch wat baat het stichten van dergelijke vereenigingen? Zij kunnen wel jeugdige talenten vormen en leiden, maar zij vermogen ze niet te scheppen. Wij zijn dat grootendeels ziellooze tijdperk den meesten dank verschuldigd voor beschaving der versificatie; minder voor gewrochten, waar de ware geest der Dichtkunst in ademt.
Na den stouten antonides verdient echter de bevallige poot met hoogen lof te worden genoemd. Smits is vooral niet minder te schatten. Als Blijspeldichter heeft langendijk vóór noch ná zich, in ons vaderland, zijne wedergade gehad. Vele verdiensten bezat Mejufvrouw van merken in het Treurspel; maar, schoon hare manier natuurlijk meer aan de tegenwoordige behoeften van het tooneel beantwoordt, kan men haar toch nooit den verheven' geest van vondel, zelfs niet het talent van haren gemaal, van winter, toekennen. Hare Heldendichten, in den ruimeren zin des woords, de Germanicus en de David, zijn, vooral het

{==369==} {>>pagina-aanduiding<<}
eerstgenoemde, welligt boven hoogvliet's Abraham te stellen; schoon enkele partijen bij dezen, gelijk de ondergang van Sodom, onnavolgbaar schoon zijn. Doch om de Dichtkunst in 't algemeen eene stoute en vrije vlugt op nieuw te doen nemen, was er een schok noodig, die de gemoederen uit de sluimering opriep en in een' staat van gisting bragt.
De heerschende spanning, in 1740 en vervolgens, had in Friesland reeds voordeelig gewerkt op den dichtgeest der Gebroeders van haren. De Geuzen vooral van onno zwier van haren zullen en moeten nimmer vergeten worden; ja het verheugt ons, dat bilderdijk, door lang daarna de beschavende hand aan dat heerlijke, doch ruw ontworpene, dichtwerk te leggen, hetzelve tot een sieraad onzer Letterkunde veradeld heeft. Maar na de verheffing van willem den IV werd alles weder rustig en vredig, en eigenlijke geniën verschenen er, buiten den grooten onno zwier van haren, ook niet meer.
Dan, de Noord-Amerikaansche Volkplantingen stonden tegen het Engelsche Moederland op. Met het laatste werden wij in een' ongelijken kamp gewikkeld. De wijze van het voeren des krijgs, en de ongelukkige gang der zaken, deed partijschappen ontstaan. De nieuw opgekomene denkbeelden over de regten des volks wakkerden het twistvuur aan: en het was, alsof de Dichtkunst, verschrikt door den klank der wapenen en de oorlogskreten der tegenover elkander staande partijen, opsprong uit haren slaap.
Wij moeten dit echter in geen' te strikten zin opvatten. De Natuur, die de Dichters schept, kent geene vervaarlijke oversprongen, en de Geschiedenis kent die ook niet. Er bestaat altijd een onmerkbare overgang. Maar, als het gunstig tijdstip ter ontwikkeling dáár is, dan schiet dezelfde plant welig op, die bevorens zoo traag ontkiemde.
Het nieuwe tijdperk in onze Poëzij begint met van alphen, bilderdijk, feith en bellamy, waarvan sommigen ten deele reeds vóór den Amerikaan-
{==370==} {>>pagina-aanduiding<<}
schen opstand begonnen te bloeijen. De beschouwing van dat nieuwe, nog voortdurende tijdperk, maakt het laatste deel onzer Verhandeling uit.
III. Niet alleen als onnavolgbaar opsteller van Kindergedichten, maar ook als verheven Lierzanger, is van alphen onsterfelijk. Wie herinnert zich niet, onder anderen, zijn Bestand met Spanje, beginnende:

Slijt nu ééns geruste dagen, afgestreden vaderland! 
Doet den oorlogstrommel zwijgen, hangt de wapens aan den wand! 
Laat nu geen mortieren dondren; laat geen bulderend kanon 
Steden in den afgrond storten, die geen list verwinnen kon! 


Wie zal ooit zijnen Starrenhemel vergeten? en wie herhaalt niet bij zichzelven, als hij somwijlen in een' schoonen zomernacht aan het strand der zee, of aan den oever van eer' helderen waterplas, het oog naar boven slaat, het in die Cantate voorkomende Recitatief:

Daar rijst het tintlend starrenheir, 
En de aarde zwijgt verbaasd. 
't Gestarnte spiegelt zich in 't meir, 
Waarop geen windje blaast. 
't Is alles hemel wat men ziet; 
Zelfs bergen vlugten heen. 
't Verdorde blaadje schuifelt niet; 
't Gestarnte spreekt alleen. 


Nog voortreffelijker Dichter hebben wij gehad in den éénigen bilderdijk. M.H.! vergt mij niet over zijn dichttalent te spreken. Het is te groot, om door mijn zwak penseel te worden geschilderd. Maar het af te schaduwen? met pen of stist een' luchtigen omtrek te schetsen? ... Helaas! ook dit vermag ik niet. - Zoude er dan niets, door bevoegde kunstregters, op de voortbrengselen zijner Muze kunnen worden aangemerkt? Ongetwijfeld! Menschenwerk is nooit volmaakt. Zijne groote geleerdheid vervoerde hem wel eens tot noodeloozen uitstal zijner schatten van taalkennis. Zijne woordenkoppeling is niet altijd even gemakke-
{==371==} {>>pagina-aanduiding<<}
lijk en gelukkig. Onder zijne meesterstukken vermengde hij, in zijne bundels, welligt te vele gedichten van minder aanbelang. John bowring heeft dit reeds aangemerkt. Maar desniettegenstaande zijn zijne schoonheden niet af te malen. Ach! had hij zijn Heldendicht: De Ondergang der eerste Wareld, slechts voltooid, wij zouden Italië zijnen tasso, Frankrijk zijnen voltaire, Engeland zijnen milton, Duitschland zijnen klopstock, mogelijk den ouden Grieken hunnen homerus, en althans den Latijnen hunnen virgilius, niet behoeven te benijden.
Wij zeiden daar even reeds, dat menschenwerk nooit volmaakt is. In het zachtroerende, in de poëzij voor het hart, is bilderdijk door feith overtroffen, die anders, als Dichter in 't algemeen beschouwd, naar ons gevoel, beneden hem staat. Het Graf alleen is genoeg, om den naam van feith over het graf te doen zegepralen. Met uitzondering van zijnen Lierzang op de ruiter, en eenige weinige andere stukken, zouden zijne Oden en Gedichten dat bezwaarlijk hebben te weeg gebragt.
Maar bellamy, de volgens van der hoop, blijkens zijnen onverhoedschen uitval in de Bijdragen voor Boeken- en Menschenkennis, niet zeer dichterlijke bellamy; die, volgens dezen Recensent, zijnen opgang alleen aan sactiezucht te danken had: verdient deze wel onze opzettelijke vermelding?
Tot nog toe, M.H.! stemt mijne overtuiging in met die van den Hoogleeraar van der palm; een' man, allezins bevoegd, om over werken van smaak te oordeelen, en die niet door afgunst op Bellamy's dichttalent gedreven wordt. Het ongunstig oordeel van van der hoop wederlegt zich genoegzaam door de treffende en eenvoudige vertelling Roosje, de roerende klagt van Dorinde bij het graf van Damon, de stoute lierzangen aan rau, carp en anderen, benevens een aantal bevallige, aandoenlijke en luimige dichtstukjes. Gaarne wil ik echter erkennen, dat niet alles bij

{==372==} {>>pagina-aanduiding<<}
bellamy schoon is, en het hem nog aan takt en manier ontbrak tot bewerking van uitvoerige dichtstukken. Maar ik betreur het met onzen van der palm, dat hij vóór de ontwikkeling zijner uitmuntende gaven, in den bloei zijner jaren, overleden is. Krachtig heeft intusschen zijn voorbeeld, ja hebben ook zijne wel eens scherpe, maar steeds geestige en smaakvolle boekbeoordeelingen medegewerkt, om onzer Poëzij eene vrijere en hoogere vlugt te schenken. Overdreven ijver heeft hem wel verleid, al te ongunstig over de berijming onzer verzen te denken; doch de voorbeelden van bilderdijk en feith zijn toereikend geweest, om ons dit niet altijd, maar toch doorgaans onmisbaar, sieraad eener Muze, die eene minder klinkende, minder harmonische taal spreekt, dan die van Hellas en Latium, te doen behouden.
Later, dan de reeds gemelde Hoofddichters, is tollens verschenen. Zijne lierzangen, waar hij bilderdijk, feith en helmers eenigzins heeft pogen te volgen, mogen soms minder gelukkig zijn: maar wie heeft hem immer geëvenaard in de huiselijke Poëzij? Indien iemand, na den achtenswaardigen cats, dan verdient alleen tollens den naam van Volksdichter. Waar bestaat er iets in zijne manier, dat de Overwintering der Nederlanders op Nova Zembla nabij komt? Dit laatste gedicht behoef ik slechts te noemen, en het wordt overtollig, iets meer tot zijnen lof te zeggen.
Buitendien hebben wij gehad, en hebben ten deele nog, uitmuntende Dichteressen, in de reeds overledene Mevrouw bilderdijk en de nog levende Jufvrouw moens; voortreffelijke Dichters, van welke sommigen echter reeds ontslapen zijn, in nieuwland, van der woordt, helmers, adam simons, van hall, spandaw, van walré, de Gebroeders klijn, wiselius, loots, warnsinck, staring van den wildenborch,

{==373==} {>>pagina-aanduiding<<}
kinker, lulofs, immerzeel, boxman, withuys, van halmael en van duyse, benevens een aantal anderen, te veel om hier te noemen.
Maar met den dood van feith en bilderdijk, benevens het klimmen der jaren van tollens en anderen, scheen onze Zangberg langzamerhand te zullen uitsterven, zoo niet, behalve eenige zeer veel loutering behoevende Krachtgeniën, twee jeugdige Vernuften, van lennep en van der hoop, (om de talenten van minderen rang dáár te laten) vooral na het begin van den Belgischen opstand, verbazenden opgang hadden gemaakt.
Hooge vlugt, diepen zin, onweêrstaanbaar zielsgevoel, dat (om met den te vroeg gestorvenen van der woordt te spreken) lucht in lied'ren zoekt, moet men bij van lennep niet overal verwachten; maar wenscht men onderhoudenden verhaaltrant, rijkdom van vinding, zachttreffende zielsroering, natuurlijk vernuft, gekuischten smaak, kunst van schildering en bewerking, dan zal men zijne schriften niet onbevredigd uit de hand leggen.
Meer bruisend en vurig, welligt meer geboren Dichter, is van lennep's kunstvriend van der hoop. Maar gelijk het voorbeeld van eenen van lennep voor jeugdige kunstbeoefenaren nuttig is, zoo is dat van eenen van der hoop uiterst gevaarlijk. Immers de smaak van den laatstgemelden is alles behalve gelouterd. Gezwollenheid en valsche schittering, gebrek aan eenheid en zamenhang, slordigheid in bewerking en herziening, gezochte en met den aard onzer taal wel eens strijdige woordenkoppeling, ontsieren veelal zijne werken. Eigenliefde schijnt hem zijne gebreken somtijds als zoo vele schoonheden te doen hoogschatten. Maar, om de heerlijke partijen in zijne kunstgewrochten, om het waarachtige dichtvuur, dat hem bezielt, vergeeft men hem, den geborenen Dichter, zijne seilen en zijne aanmatiging. Doch wee dengenen, die hem zullen

{==374==} {>>pagina-aanduiding<<}
navolgen! Zijne fouten zullen zij overnemen, en zijne verdiensten zullen zij missen.
Ik eindig mijne rede met ontboezeming van den wensch, dat eene onpartijdige Oordeelkunde veld winne, die, zonder aanzien des persoons, zonder verbittering en zonder ingenomenheid, het gebrekkige trachte aan te wijzen, maar ook het schoone niet onvermeld late; en daar het ons aan goede Dichters nog niet ontbreekt, durf ik mij dan nog eenen tijd van blijvenden bloei beloven, lang genoeg, dat wij, al schonk de Hemel, gelijk ik opregtelijk afsmeek, ons allen nog vele jaren, geene nieuwe verkwijning onzer Dichtkunst zullen aanschouwen.






Begrafenisplegtigheid.

(Medegedeeld door j.s. swaagman, Predikant te Stadskanaal.)

Toen ik vóór eenige dagen, tegen het vallen van den avond, (den 28 April dezes jaars) in mijn boekvertrek zat, en een bepaald onderwerp mijne geheele aandacht had tot zich getrokken, werd eensklaps de leiding mijner gedachten afgebroken door een statig en krachtvol gezang, hetwelk mij uit de verte in de ooren klonk. Het was alsof zich eene gansche gemeente, gelijk op den eersten dag der week, vereenigd had, en in eene eerbiedige stemming haar loflied ten hemel zond. Het gezang scheen hoe langer zoo meer te naderen en de lucht te doen weêrgalmen. Ik begaf mij naar buiten, zag den weg, die in dezelfde rigting met een kanaal voorbij mijne woning loopt, langs, en bespeurde weldra, dat, op omstreeks een half uur afstands, de weg met eenen digten drom van mannen overdekt was, en dat hun gezang ook velen mijner medeïngezetenen buiten hunne woningen had gelokt. Ik ging den zingend naderenden trein te gemoet. Dezelve bestond uit ruim tweehonderd schamele arbeidslieden, die, afkomstig uit het Vorstendom Lippe, vanwaar zij hier den naam van Lipskers dragen, telken voorjare onze woonplaats opzoeken, om hier gedurende de lente, op een' afstand van ruim vijftig uren van de plaats hunner inwoning verwijderd, door zwaren arbeid, het graven namelijk van turf, voor zich en de hunnen iets tot levensonderhoud te

{==375==} {>>pagina-aanduiding<<}
verdienen. Met het vooruitzigt daarop had ook een hunner weder zijne gade en zeven nog jonge kinderen vaarwel gezegd en zich herwaarts begeven. Doch een onverwachte dood berokkende in dat vooruitzigt de droevigste teleurstelling. Hij was niet meer, en zijne landgenooten hadden thans, na geëindigd dagwerk, hunne werktuigen neêrgelegd, om aan het lijk van hunnen vriend den laatsten pligt te verrigten. Met statigen tred gingen zij, in rijen over den weg geschaard, het lijk des afgestorvenen naar de plaats, waar onze dooden verzameld worden, vooruit. De meesten hadden hun Hoogduitsch liederenboek (*) in de handen; voor hen, die het niet hadden, was het zachtelijk voorlezen van den regel, die volgen zou, hetwelk tusschen iedere rusting door twee of drie uit de schare, zonder dat dit hinderde, geschiedde, genoeg, om ook hun deelgenooten van het gezang te doen zijn. Allen zongen mede; aller gelaat werd gekenmerkt door ongeveinsden ernst. Zonder om te zien naar de meer en meer toevloeijende menigte van nieuwsgierigen, traden zij al zingende voort; het scheen hun te zijn, alsof zij in dit oogenblik voor God en den Verlosser alleen leefden; zij zongen in het geloof. En dat geloof scheen mij, toen ik het gezongene, waarop zich hunne gemeenschappelijke keuze bepaald had, eenige oogenblikken daarna las (†), een blijmoedig, een verlicht, een tot deugdsgezindheid stemmend geloof te zijn. Het was het geloof in Christus, niet bezoedeld door bepalingen en leerbegrippen van menschelijke vinding, die zoo veler verstand verbijsteren, en het hart koud en
ledig laten, of het van deszelfs besten troost berooven.
Inmiddels was men de begraafplaats genaderd. Ieder ontdekte nu zijn hoofd; men schaarde zich om het graf; de kist werd neêrgezet, en de eerbiedige stilte (het was als die van het graf) werd weder afgewisseld met het zingen van de volgende vier eerste verzen uit het 320ste lied:

{==376==} {>>pagina-aanduiding<<}


Begrabt den Leib in seine Gruft, 
Bis ihn des Richters Stimme ruft. 
Wir säen ihn, einst blüht er auf 
Und steigt verklärt zu Gott hinauf. 
 
‘Grabt mein verwesliches Gebein, 
O ihr noch Sterblichen, nur ein. 
Es bleibt, es bleibt im Grabe nicht; 
Denn Jesus kommt und hält Gericht.’ 
 
Aus Staube schuf ihn einst der Herr, 
Er war schon Staub und wirds nur mehr. 
Er liegt, und schläft, verwes't, erwacht 
Dereinst aus dieser Todesnacht. 
 
‘Du wirst mein aufgelöst Gebein, 
O du Verwesung, weit verstreun; 
Allein gezählt ist, wie mein Haar, 
Mein Staub; Gott weckt mich wunderbar.’ 


Op dit lied, met zigtbare ontroering gezongen en met eene niet onbevallige secondo vergezeld, volgde weder eene diepe stilte, welke alleen werd afgebroken door het dof gebons der eerste aardklompen, die in het graf op de ruwe planken woning des gestorvenen vreemdelings nederploften. Nadat het graf met de opgedolvene aarde weder gevuld was, zong men, ten slotte, met het hart tot den Verlosser verheven, het volgende 13de couplet uit het gezegde 320ste lied:

Ach! Gottgeopferter, dein Tod 
stärk' uns in unsrer letzten Noth; 
Lass unsre ganze Seele dein, 
Und freudig unser Ende sein. 


Hierop vouwden allen hunne handen, sloten hunne oogen, en, na in eerbiedwekkende stilte, hunne hoogste belangen, waarschijnlijk te gelijk met die der nog niets ergs vermoedende weduwe en hare kinderen, in den vaderlijken schoot van God te hebben neêrgelegd, dekte men weder het hoofd, en ieder keerde naar zijne hut en zijn strooleger terug.
Ook ik ging, diep getroffen, weder in mijne woning. Drie der vreemdelingen volgden mij, omdat ik van hen eene opgave had laten vragen van hetgeen zij gezongen hadden,

{==377==} {>>pagina-aanduiding<<}
te gelijk met een hunner boeken. Zij toonden zich hiertoe zeer bereidwillig, en verhaalden mij, dat in hunne oorden iedere begrafenis, gewijzigd naar de omstandigheden, op zulk eene plegtige wijze werd gevierd, als zijnde dit in hun oog eene betamende hulde aan den afgestorvenen vriend, troostrijk en stichtelijk voor hen, die ze hem bewezen. Volgaarne stemde ik hun dit toe, en gevoelde mij zelf gesticht. Toen zij waren heengegaan en ik het gezongene had nagelezen, besefte ik levendig, hoe Jezus met ware zielevreugd den Vader danken kon, dat Hij deze dingen ten minste den eenvoudigen had geopenbaard, en hoe Hij het als een kenmerk zijner Messias-waardigheid kon opgeven, dat het Evangelie ook den armen gepredikt werd.
Zou, dus dacht ik bij mijzelven, de indruk der begrafenissen onder ons, door iets dergelijks bij dezelve in te voeren, al ware het slechts het zingen van een op de omstandigheden toepasselijk lied bij het graf, niet aanmerkelijk kunnen worden verhoogd? Men zou er althans die bedenkingen niet tegen kunnen maken, die, onzes inziens niet zonder grond, tegen het oprigten van kostbare gedenksteenen of het geven van lastige begrafenismaaltijden zijn ingebragt; en indien wij het gevoel van anderen naar dat van onszelven mogen afmeten, dan zou hetzelve er weldadig voedsel door erlangen, te heilzamer en indrukmakender, omdat de lessen van troost en levenswijsheid, sprekende uit het gezang, hier aan geschiedenis verbonden zouden zijn.

Stadskanaal, den 2 Mei 1834.


Mislukte proeve van een psychisch-microscopisch onderzoek.


πλάττε τοίνον. κ. τ. λ. (*) 
 
plato, Pol. IX. 


Na lang zoeken, waarde Lezer, is het mij, tot mijne onuitsprekelijke vreugde, eindelijk gelukt, door de hulpmiddelen eener verhoogde en verfijnde kunst, uit de hersenen van eene kip de daarin verhuisde ziel van den Pythagoreër archytas van Tarente te ligten, ter grootte ongeveer van

{==378==} {>>pagina-aanduiding<<}
eene bedaagde vloo. Ik zal u wel niet behoeven te zeggen, dat ik dit allermerkwaardigst voorwerp oogenblikkelijk roerloos tusschen een paar glaasjes heb ingesloten, en sedert met gespannen aandacht en verwachting heb gadegeslagen. Ja, ik heb dit zoo menigvuldig en duurzaam gedaan, dat mijne vrouw die gekke machine, gelijk zij zich uitdrukte, al wel honderdmaal op de Moker-heide heeft gewenscht.
Ik haast mij, u de slotsommen van mijn wetenschappelijk onderzoek mede te deelen.
Nadat ik dan met de uiterste zorgvuldigheid alle mijne glazen had gezuiverd, en mijn' toestel had in gereedheid gebragt, tuurde ik eindelijk, van weetlust en ongeduld brandende, door de enge ronde opening. Ik zag niets. Een onduidelijk gewemel, als in een' donkeren nevel gehuld, was alles, wat zich aan mijn begeerig oog vertoonde. Ik maak een paar kleine veranderingen in den toestel. Het voorwerp wordt allengs helderder. Onbeschrijfelijk was mijne verbazing. Verbeeld u, waarde Lezer, eene geheele menagerie, besloten in een' cirkelomtrek van naauwelijks twee duim middellijn! 't Was een gevlieg, een gekruip, een gewoel, een gewemel, een gekrioel, dat ik er draaijerig van werd, en langen tijd noodig had, eer ik iets duidelijk kon onderscheiden. Het eerste voorwerp, dat zich kenbaar opdeed, was een klein, venijnig slangetje, met vonkelende oogen, de Nijd (*), dat rusteloos zijn fijn, spits tongetje in en uit trok, en regts en links, voor en achter zich rondbeet. Eene vette, waggelende gans, de Eigenwaan, vertoonde zich daarna zigtbaar aan mijn gewapend oog. Zij scheen onbegrijpelijk bevreesd voor de slang, en geliet zich al blazende alsof zij er door werd gebeten, 't geen echter blijkbaar niet zoo was. Een grimmige hyaena, de Wellust, woelde vreeselijk met zijne klaauwen in het rond. Een hongerige wolf, de Hebzucht, beet woedend om zich heen. Een fiere paauw, de Hoogmoed, scheen zich aan al dat gewoel niet te kreunen, en beknelde met zijn' staart, dien hij blijkbaar wilde uitspreiden, alles, wat hem omgaf. Eene grijnzende kat, de Kwaadsprekendheid, maakte almede vrij wat beweging. Aan uilen (†),

{==379==} {>>pagina-aanduiding<<}
vledermuizen, roerdompen, slakken, hommels was mede geen gebrek. Een rustelooze gier, de Zorg, joeg met bek en klaauwen alles vrees aan. Een havik (*) of eene Harpij, dat kon ik niet regt zien, pikte onophoudelijk in het rond. Een elektrieke visch (†) deelde aan alle kanten schokken uit. Een kalkoensche haan (†) zette zich almede krachtig in postuur. Het arme dier beet zich meermalen in zijne eigene snebbe. Een kemphaantje, de Krakeelzucht, stoof tegen alles aan, en door al dat gewoel sloop Reineke, de Intrigue, ongedeerd heen.
Dit, lieve Lezer, was alles, wat ik kon onderscheiden. Blijkbaar woelde er echter nog allerlei gespuis, maar te klein om te onderkennen. Ik moet echter nog opmerken, dat het mij voorkwam, dat al die verschillende gedierten aan een zelfde ligchaam waren vastgehecht, waarvan ik den aard niet kon ontdekken.
In mijn geheele leven ben ik zoo mismoedig niet geweest, als na dit treurig schouwspel. Dat is dan, riep ik weeklagend uit, de mensch; een zamenweefsel van allerlei boosaardig gespuis, eene opeenhooping van allerlei ontuig! En, dus peinzende, bleef ik een' geruimen tijd in droevige overdenkingen verzonken.
Daar was het mij eensklaps, als donderde eene Orakelstem, die al mijne zenuwen deed trillen, mij de veelbeduidende woorden in de ooren: De leeuw omklemt de bondelpijlen der eendragt. Hij is onoverwinnelijk. De geest, door hem bijgestaan, zegeviert, en werpt eenmaal juichend de boeijen van het stof af. Met dubbele belangstelling hervatte ik nu mijn onderzoek, en al spoedig bleek mij, dat ik, door het al te sterk turen op de kleinere voorwerpen, een ander, bijna zoo groot als al de overigen te zamen, niet bemerkt had. Het was een sorschgespierde leeuw, met lange manen, een' fieren blik, een' verschrikkelijken muil, ontzagwekkende klaauwen, die in eene kalme, statige houding dat tooneel van verwarring gadesloeg. Met de uiterste naauwkeurigheid ging ik de onbeduidendste zijner bewegingen na, en met klimmende belangstelling bemerkte ik, dat hij alles behalve werkeloos aanschouwer was. Het bleek mij duidelijk, dat, zoodra een der kampioenen zigtbaar de overhand kreeg, of zijn gebied buiten zekere grenzen wilde uitstrekken, hij een krachtig gebruik maakte van zijne overwegende

{==380==} {>>pagina-aanduiding<<}
krachten. Alles deinsde terug, waar hij zich vertoonde. Het met zwadder overdekte slangenbroed kroop in zijne krocht. De hyaena liet hare prooi varen. De wolf kroop druipstaartende terug. De gans stoof in den verstafgelegen' hoek, en zoo al het overige. Was de vonkelende blik van den trotschen gebieder van het woud niet genoeg, dan werd het een manhafte strijd, waarin hij echter altoos de zege behaalde. Zoo zag ik de hyaena een paar malen onverhoeds met gluipende oogen een' aanval wagen. Vergeefs: met verlies van een' zijner klaauwen moest hij afdeinzen. Ook de slang zag ik zijn' kop verliezen, die echter langzaam weêr aangroeide. Het zonderlingste echter van alles was, dat zij, na driemaal dezelfde amputatie te hebben ondergaan, niet weder aanwies, maar in een allerliefst, teêr, zacht duifje werd herschapen; waaruit ik vermoedde, dat het met de overigen misschien even zoo gaan zoude. Bij zulk een gevecht bleef het overige gespuis op een' eerbiedigen afstand. Vooral meende ik te bemerken, dat, na eene krachtontwikkeling van den fieren woudvorst, het gewemel merkelijk verminderde, en voor eene tijdelijke rust plaats maakte.
Evenzeer als mijne eerste beschouwing mij had ontmoedigd, schoot na dit tweede onderzoek de hoop hare liefelijke stralen in mijn verslagen gemoed. Er is dus, zeide ik bij mijzelven, eene overwegende kracht, die het kwade kan in toom houden, en het beletten zekere grenzen te overschrijden, of, wat meer zegt, het uitroeijen en in het goede herscheppen. Er is een vermogen, dat de hyaenawoede van den wellust, den wolvenhonger der hebzucht beteugelt; dat den nijd zijnen slangentand, der eerzucht haren angel, der zorg haren gierenklaauw ontrooft; een magtiger iets dan alle vereenigde onedele hartstogten, dat dezelve met leeuwenmoed en kracht bestrijdt en overheert. Neen, de mensch is geen zamenweefsel van louter boosheid. In zijn binnenste woont nevens de zucht tot het kwade een edeler beginsel, dat, zoo het rusteloos werkzaam, onafgebroken waakzaam is, en nimmer door overdreven zelfvertrouwen of minachting van den inwendigen vijand inslaapt, elke opkomende kwade neiging aan banden legt en beheerscht; een beginsel, welks krachten, door dien voortdurenden strijd ontwikkeld en verhoogd, na iedere behaalde zege verdubbelen, en welks invloed daardoor ten laatste zoo geldend wordt, dat alleen deszelfs aanzijn genoegzaam is, om eendragt, rust en vrede in het gemoed te handhaven.

{==381==} {>>pagina-aanduiding<<}

Wat dit beginsel is, moogt gij zelf verder onderzoeken, waarde Lezer! Ik moet tot mijn onderzoek terugkeeren.
De bewegingen van den leeuw hadden door hare belangrijkheid zoo zeer mijne aandacht tot zich getrokken, dat geene derzelven mij was ontgaan, voor zoo ver althans de kleine omtrek der voorwerpen zulks gedoogde. Ééne van die bewegingen evenwel bleef mij een raadsel. Duidelijk had ik bespeurd, dat iedere van zijne handelingen voorafgegaan was door een' rugwaartschen of zijdelingschen blik, altijd op een zelfde punt gerigt. Het scheen als wachtte hij van daar zijne bevelen. Hierdoor kwam ik op het denkbeeld, dat punt met de uiterste oplettendheid te beschouwen, in de hoop dat zich daardoor het raadsel zou oplossen. Mijne hoop werd niet teleurgesteld. Alleen smartte het mij, dat de ongeloofelijk kleine omvang der voorwerpen mij slechts het uitstekendste en het meest in het oog vallende deed aanschouwen.
Schitterend als de dauwdrup door het morgenrood beschenen, tintelend als de Sirius aan het azuren stargewelf, vonkelend en zieldoorborend als een adelaarsblik, vertoonde zich een oog vol vuur en leven op het gezegde punt. Hoe klein ook, deed het mij op het eerste oogenblik terugdeinzen en mijn onderzoek staken. Door brandend ongeduld gedreven, hervatte ik het echter spoedig.
Dat vonkelend oog dan, waarin ik het psychisch orgaan van plato meende te vinden (*), was onafgebroken op eene uiterst fijne nijptang gerigt, die beurtelings toe- en openging. Het duurde een' geruimen tijd, eer ik mij de werking dier nijptang kon verklaren. Bij eene aandachtige beschouwing nogtans ontwaarde ik duidelijk, dat allerlei kleine begrippen, onder de zonderlingste gedaanten, zich naar de nijptang toe bewogen, en deels door dezelve gegrepen, deels afgewezen werden. Die nijptang, dacht ik bij mijzelven, is zeker het vermogen om te bevatten, en nu ziet het psychisch orgaan, of de van buiten komende begrippen juist of onjuist zijn. Wel, dat is waarlijk alleraardigst! Aardig inderdaad, waarde Lezer, was ook het volgende. Zulk een aangegre-
{==382==} {>>pagina-aanduiding<<}
pen begripje werd keurig netjes, waardoor kon ik niet zien, op eene wassen tafel gelegd, en met de grootste zorgvuldigheid daarin gestempeld. Die wassen tafel, dacht ik verder, is zeker het Geheugen. Ja wel. In de jeugd is het was week, en dan worden dus de begrippen het diepst in dezelve gedrukt en blijven het langst standhouden. Wat al stof tot
opmerking over de verschillende wijzigingen, die zulk eene wassen tafel kan ondergaan! Is het was te week, te vloeibaar, dan neemt hetzelve den stempel gemakkelijk aan; maar het afdruksel vloeit weldra ineen en wordt onduidelijk. Dat zijn de snelleerende, vergeetachtige zielen. Is het was onbuigzaam hard, dan kost het moeite, den stempel er in af te drukken; maar is dezelve er ook eens krachtig in afgedrukt, dan is er aan geen uitwisschen te denken. Dat zijn de blokkende, het eens geleerde vasthoudende zielen. In den ouderdom wordt het was door uitdrooging al harder en harder. Men geeft dus niet ten onregte het voorschrift, om zich zijne jeugd tot het aanleeren van nuttige kundigheden ten nutte te maken, of, wat nog gewigtiger is, om zorg te dragen, dat in den teederen leeftijd geene vooroordeelen of wanbegrippen in het gemoed worden geprent, daar zij er dan onuitroeibaar in vastwortelen. Maar het meest, dacht ik, hangt toch wel van het psychisch orgaan af. Is dit niet scherp, of ziet het onjuist, dan komen de dwaalbegrippen in de nijptang, en van daar in de wassen tafel. En dan de nijptang, als die niet goed is, hoe menig goed en degelijk begripje moet dan niet ontglippen en zich vruchteloos voordoen! Zie, dat is waarlijk alleraardigst!
Ik vraag u om verschooning, geëerde Lezer; ik was daar onwillekeurig met mijzelv' aan het praten geraakt, en daardoor bijna geheel vergeten, dat ik met u sprak. Houd mij die verstrooijing ten goede! Ik zal u verder den uitslag van mijn onderzoek mededeelen.
Tegenover de wassen tafel was een spiegel geplaatst, die der Verbeelding, als ik mij niet bedrieg, en wel zoodanig, dat dezelve alle de in het was afgedrukte begrippen terugkaatste. Bij de beoordeeling der zich voordoende begrippen raadpleegde het zielsorgaan beurtelings dezen spiegel en de wassen tafel. Meest echter was het gerigt op een' tweeden spiegel, van een uitstekend helder glas, die schuin naar boven gekeerd was, zoodat een gedeelte van het daarin afgespiegelde in den anderen viel. In dezen tweeden spiegel ontwaarde ik eenige beelden van schitterende schoonheid, omstraald van zulk een' hemelschen glans en luister, dat ik mij, de

{==383==} {>>pagina-aanduiding<<}
zwakheid mijner zintuigen betreurende, genoodzaakt vond, alle verdere beschouwing daarvan te staken. Met zigtbaar welgevallen liet nu en dan het psychisch orgaan zijn' blik op die beelden rusten, en scheen daaraan inzonderheid de aannaderende begrippen te toetsen. Ook meende ik op te merken, dat, na zulk eene beschouwing, reeds afgedrukte begrippen, hoe weet ik niet, werden uitgewischt; schoon dit uiterst zeldzaam volkomen gelukte.
Belangrijk, ongeloofelijk belangrijk was het, bij dit alles de rustelooze werkzaamheid en bedrijvigheid van het psychisch orgaan gade te slaan. Nu eens sloeg het een' blik op de tafel van het Geheugen, dan op den spiegel der Verbeelding, dan op dien der Idealen, dan op de nijptang der Bevatting, en dit alles in het onmerkbaar tijdsverloop van een ondeelbaar oogenblik. Nimmer echter vertoonde het zich in zulk een levendig vuur, dan wanneer het den fieren heerschersblik op den leeuw sloeg, die, als een gehoorzame trawant aan zijne blikken hangende, het minste der gegevene bevelen stipt opvolgde, en de rustelooze, onedele hartstogten bestreed en overwon.
Gelukkig, driewerf gelukkig sterveling, riep ik uit, in wiens binnenste het zoo gesteld is; die zich ongestoord aan het rusteloos streven naar het goede kan overgeven, en daarin niet door teugellooze hartstogten wordt belemmerd; wiens rede, als in een' onneembaren burg, op den heerscherstroon zetelt, om van daar aan de magtige en onoverwinnelijke gemoedsdrift hare bevelen uit te vaardigen, getoetst zoo aan eene onbevooroordeelde ondervinding, als aan de idealen van hec schoone en goede, die van uit betere gewesten in ons gemoed worden afgespiegeld! Gelukkig sterveling, die in de gemoedsdrift een' gehoorzaam' trawant, een' krachtig' helper, een' onoverwinnelijk' bondgenoot vindt, die alle inwendige vijanden van het goede met leeuwenmoed bestrijdt en verslaat, en daardoor aan het gemoed die weldadige rust en kalmte schenkt, zonder welke het onschatbaar zielsorgaan de hetzelve eigene werkingen niet kan volbrengen!
Treurig daarentegen, zoo dacht ik verder, moet de wanorde zijn, die in het binnenste heerscht, als de rede het bondgenootschap van den leeuw verwaarloost, het vuige gebroed der onedele hartstogten denzelven op zijne zijde weet te lokken, en nu, door niets bedwongen, rusteloos voortknaagt, om der rede al haren invloed te benemen, zoodat

{==384==} {>>pagina-aanduiding<<}
zij eindelijk van den heerscherszetel valt, om de ellendige slaaf te zijn van de willekeur van het lage gebroedsel. De geestdrift voor het goede wordt door de vereeniging met de onedele hartstogten in zucht tot het kwade herschapen. De driften, door deze bijgestaan, belegeren en bestoken nu de rede in haren burg. De arme! zij is van gebiederesse eene gevangene geworden; zij moet het rustige schouwspel van het waarachtig schoone en goede derven, elke harer waardige werking opgeven; zij moet het haar toevertrouwde schepsel door het rusteloos knagen van kommer, zelfverwijt en wanhoop zien verteren. Nog eenmaal wil zij den teugel van het bewind opvatten. Vergeefs. De geestdrift voor het goede en edele, haar voormalige bondgenoot, is door den zwadder der slangenteelt ongeneeslijk verdorven.
Maar blijft deze onverdorven, dan woont eendragt en vrede in het gemoed, en de ontwikkeling van alle betere in den mensch liggende beginselen wordt bevorderd. Het edeler deel van ons aanzijn kan zich hoe langs zoo meer ongestoord wijden aan de beschouwing van die onvergelijkelijk schoone beelden van hoogeren oorsprong, die, hoe flaauw dan ook, uit eene betere wereld in onzen geest zijn afgespiegeld. Het vindt daarin een' onfeilbaren toetssteen tot eene juiste beoordeeling van zijne betrekkingen met de uitwendige wereld; in de overweging van die betrekking telkens nieuw voedsel, om de heerschappij over de uit het stof ontleende hartstogten krachtdadig te handhaven. Zoo wordt aan de slaafsche boeijen van het stof allengs het knellende benomen. Zij veranderen in een dun weefsel, dat met zijne ligt breekbare draden den geest onmerkbaar omstrengelt. En als in het einde de Parke den laatsten levensdraad afsnijdt, is de ziel rijp en gevormd voor die gulden eeuwige vrijheid, die alleen door hem, die er rijp voor is, kan gewaardeerd en genoten worden.

X.





Martin onder zijne wilde beesten.

Martin, de beroemde beestentemmer, die, als een bemiddeld man, sinds eenigen tijd, in zekere afzondering leeft, kan zich met het gezellig verkeer niet vereenigen. ‘Zij zijn vervelend, uwe Heeren en Dames,’ zeide hij tot mij,

{==385==} {>>pagina-aanduiding<<}
‘gelijk hunne thee- en punch- en andere gezelschappen; immers zij kennen gevaar noch moed, noch eenige andere groote eigenschap, welke mij mijne leeuwen en tijgers inboezemden.’
Aan de kolommen van den schouwburg, of het Circus, van franconi las ik: Première Représentation de Monsieur martin, etc. Martin, die den naam van Natuuronderzoeker zoo zeer verdient als eenig Geleerde, en wiens naam alreeds eene Europesche vermaardheid heeft verworven, zou dáár met de meest verscheurende dieren vechten; terwijl de schouwplaats, even als bij elke andere vertooning, slechts door voetlicht en Orkest van het publiek zou gescheiden zijn. Ongeloofelijk waagstuk! Doch het was zoo. Hij gaf zelfs meer, dan hij beloofde. Ziehier, mijn Vriend, een kort verslag van hetgeen ik aanschouwde. Verbeeld u, hoe ik huiverde, toen ik, vlak achter het Orkest gezeten, de vertooning in hare kolossale schoonheid voor mij zag! Ja, nog op dit oogenblik verwondert het mij, dat de Orkestmeester daarbij de maat behield, de Violisten bedaardheids genoeg bezaten, om hunne snaren te strijken, en de groote bas, om den leeuw na te brommen. Ik erken, dat hunne, voor 't minst schijnbare, gerustheid mij bemoedigde; ook door de gedachte, dat, zoo de herkulische Akteurs eens goedvonden den beest te spelen, de Heeren Muzikanten, in allen gevalle, het eerst aan de beurt lagen; terwijl ik mij de contrebas bereids tot een klein bolwerk had uitgekozen!
Ten einde der vertooning eene Parijsche lengte en breedte te geven (de Parijzenaar is gezet op korte kerkdienst en langen schouwburggang) en des te meer te imposeren, had de Heer martin tevens gezorgd voor het meestmogelijk contrasterends. Bij afwisseling verscheen hij met zijne beesten en met de Dames romanino, welke hier, sinds eenigen tijd, als danseressen op het ijzerdraad, het publiek bekoorden door den zwijmel der Bevalligheden, zich Artistes Orichalciennes noemende, en zelfs eenmaal met de uitgelezenste paardrijders van franconi.
Na den eersten Bajadère-dans, verscheen martin met eene tienjarige leeuwin in eene Oostersche wildernis, om met haar den Romeinschen kamp van een' tot de Arena verwezen' slaaf aanschouwelijk te maken. Hij kwam geheel naakt, uitgenomen den heupgordel, en was met eene speer en eenen dolk gewapend. Ontzettend brulde het dier, zoodra het, van de tegengestelde zijde optredende, zijnen vij-
{==386==} {>>pagina-aanduiding<<}
and vernam; maar vruchteloos stelde het zich te weer, de speer omklemmende, die martin met gespierde armen naar willekeur losrukte en, met schijnbare woede, het dier in den geopenden muil stak. De grond beefde, de coulissen schenen te trillen, waar zich ditmaal geen sterveling waagde, om, gelijk gemeenlijk, het stuk van achteren te zien; martin en zijn leeuw waren geheel alleen, en zij verstonden elkander, even als een paar gewone tooneelspelers, die schermen. De kamp nam een einde, (en het hart klopte mij geweldig) toen de leeuw in ernst grimmig werd, en, verhit, met meer gewelds op zijnen man losging. Deze, zulks waarnemende, ontrukte hem ten laatsten male het wapen, en stiet het hem, met ongemeene behendigheid, zulkervoege in de keel, dat hij, als van den bliksem getroffen, terugdeinsde. Hierop beval hij het dier, door eenen wenk met oog en hand, zich over te geven, ongeveer gelijk een Oostersch Vorst zijnen hovelingen bevelen geeft; en terstond gehoorzaamde de Koning der Dieren, en legde zich neder, terwijl hij, in een lang, dof gehuil, zijne smart (over pijn of nederlaag?) uitte. - Het gebouw daverde van toejuichingen - evenwel niet vóór dat het scherm gevallen was, opdat de leeuw zulks niet als een hoon opnam en over de lampen sprong.
Na een tweede divertissement der danseressen, en in hetzelfde oogenblik, dat deze van het ijzerdraad sprongen, verscheen martin met eene hyena voor het Orkest. Hij leidde het woeste beest aan een' dunnen ketting, gelijk een herder zijnen Phylax, en deed met hetzelve allerlei hondenkunsten, terwijl hij hem een stuk vleesch beloofde. ‘Blaet,’ zeide hij, ‘blaet als eene geit, dan krijgt ge een stuk!’ en het dier zette zich op de achterpooten en blaette: Mèh - mèh! Nadat hij nog velerlei kluchten had verrigt, en ons een paar malen, zijne hand in deszelfs bek leggende, des hyena's tanden had laten zien, droeg hij hem, onder zijnen arm, als een lam, van het tooneel.
Even als in den staat der onschuld van het eerste menschenpaar, zoo leeft deze man in vreedzame, broederlijke gemeenschap met den schrik der Natuur. Mensch, leeuw en tijger onder éénen boom. Hij slaapt op den nek des leeuws, terwijl de tijger beide pooten om zijnen hals slaat en met zijn hoofdhaar schijnt te spelen. Hij zet zich, als een vermoeide herder, neder, en beveelt de dieren te gaan

{==387==} {>>pagina-aanduiding<<}
liggen aan zijne voeten, en hunne koppen vertrouwelijk naast elkander te vlijen. Hij zwaait de zweep, als regter over hen, bestraft hen, gebiedt hen zich van zijn aanschijn te verwijderen. ‘A la pénitence!’ roept hij den tijger toe, en dit schoone, gevlekte monster laat den kop hangen, en kruipt in een' hoek, alsof hij boete deed en om genade smeekte.
Dit tooneel duurde meer dan een kwartier uurs. Ik heb opgemerkt, dat alleen de tijger zich aan kinderlijk spelende vertrouwelijkheid overgaf, en zijnen meester liefkoosde en omhelsde. Da leeuw, gelijk een fier en krachtvol man, gehoorzaamde noode en als zijns ondanks, en scheen daarbij, bedachtzaam, slechts met zijn belang te rade te gaan; meermalen zag hij, op den voorgrond gezeten, met een' versmadenden blik, op de hondsche vleizucht zijns bonten nabuurs neder, en scheen ons allen uit te dagen, toen wij, onwillekeurig, hem daarover toejuichten. In het einde nam hij eensklaps eene zoo imposante houding aan, en maakte daarbij een zoo verdacht gebaar, dat aller polsen klopten, het handgeklap op eens verstomde, en eene doodsche stilte plaats greep. ‘Le lion se fache!’ riep eene stem uit de loges; ‘prenez garde au lion!’ In hetzelfde oogenblik riep martin met eene forsche stem: ‘Néron, tourne! Couche-toi à terre!’ en het oproer was onderdrukt, en de orde en persoonlijke veiligheid hersteld. De Parijzenaars moesten den man, die leeuwen en tijgers temt en ontwapent, tot Minister van Policie aanstellen; hij zou hun het geheim leeren, om de hydra der Revolutie te verstikken!
Martin is een schoon, sterk man, een alcides, wanneer hij in zijn vleeschkleurd gewaad voor u staat, en zijne speer tegen den leeuw zwaait. Intusschen is hij op verre na geen rappo, en bezigt noch ongemeene kracht noch middelen. Hij heeft geen geheim, maar alleen zijn talent, zijne kennis en zijnen moed. Wie, buiten hem, waagde ooit, wat hij elk oogenblik waagt, voor de wetenschap - zijn leven? Wie, buiten hem, verachtte ooit zóó het gevaar, van een woudgedrogt verscheurd te worden? En hij doet zulks niet gewinshalve, want hij is een man van vermogen, maar uit liefhebberij en eigene aandrift. De dieren zijn zijne bibliotheek, de Menagerie is zijne studeerkamer. Hij besteedt veel aan fraaije of ook oude exemplaren. Hij verzorgt zijne beesten goed, en bestraft hen regtvaardig en wijs, gelijk een Despoot, die streng en mild tevens is. Vrees

{==388==} {>>pagina-aanduiding<<}
en schrik temmen en regeren in zijn Rijk. Zijne onderdanen weten, dat hij wreekt en beloont, en daarom gehoorzamen zij. Wachtte hen enkel straf, hij was verloren; maar nog meer, bijaldien zij altijd genade verwierven.
Er ligt wijsbegeerte in dit regeringsstelsel der Dierwereld. Het ware te wenschen, dat martin zelf, de montesquieu derzelve, ten nutte der menschen, ons eens iets naders daaromtrent mededeelde.

Parijs, 15 Maart 1834.


Verhaal van eene treffende gebeurtenis, in Mexiko voorgevallen.

Ik heb twee jaren in Mexiko gewoond. Ik werd toegelaten in de fatsoenlijkste kringen, in de tertulias van Vera-Cruz, Mexiko, Puebla en Guanaxuato. Opzettelijk bezocht ik alle openbare plaatsen, alwaar ik ten minste eenige trekken van het volkskarakter der bewoners van den Mexikaanschen Staat hoopte op te merken. Doch mijne pogingen bleven vruchteloos. Na een verblijf van twee jaren is het mij nog onmogelijk, over deze zoo zonderlinge bevolking mijn oordeel te zeggen, zoo veel afwijkingen en tegenstrijdigheden ontwaarde ik gedurig. Verbeeld u eene republikeinsche tint over aristokratische vormen gegoten; vrijheid en gelijkheid nevens slavenstand en regt van eerstgeboorte; eene geheel onbeperkte volksvertegenwoordiging, en te midden van zoo vele tegenstrijdige verschijnselen een koud ongeloof naast de ergste dweeperij. Bij zoodanige verscheidenheid kan men geene algemeene schets van het volkskarakter geven. Noch de ridderlijke trots van den Kastiliaan, noch de weekelijke achteloosheid van den Italiaan, noch de geestige vrolijkheid van den Franschman, noch de peinzende geaardheid van den Duitscher is den Mexikaan eigen; eene verwarde mengeling der gebreken en hoedanigheden van deze onderscheidene volken heeft aldaar plaats. Bij afwisseling ziet men nu eens dit, dan weder dat meer uitkomen. Juist hierdoor geraakt de waarnemer in verwarring, en kan bezwaarlijk opgeven, wat dan eigenlijk de bevolking in het algemeen kenmerkt.
De vrouwen zijn er schoon, maar hebben niet die zachte

{==389==} {>>pagina-aanduiding<<}
teederheid, die innemende bevalligheid, welke de verdienste der Andaluzische vrouwen uitmaakt; zij schijnen zonder aandoeningen en voor alles onverschillig te zijn. De mannen, geheel onbeduidende wezens, houden zich slechts met ééne zaak bezig - met het spel. Gelukkiglijk doen de cigaren veel af in Mexikaansche gezelschappen; dezelve hebbende, behoeft men geen verstand te bezitten - het onderhoud bestaat in eene wisseling van woorden van één' lettergreep, teekens met het hoofd en wolken van tabaksrook. Niets verstandigs, niets edels, niets verhevens vertoont zich in deze geestelooze maatschappij; men schijnt niets hoogers, dan stoffelijke belangen, te kennen. De ridderlijke zeden der oude veroveraars zijn verdwenen. De vrouwen, wier onwetendheid groot is, hebben geen' invloed; en de mannen kennen geene andere drijfveer, dan hebzucht. Evenwel ontwaart men, te midden van deze algemeene zedelijke ontaarding, soms eenige trekken van sombere edelmoedigheid, eenige vonken van wilden moed, even als bij onweder de bliksem hier en daar in de dikke duisternis schittert. Gedurende mijne menigvuldige togten door dit land, ben ik meermalen getuige geweest van tooneelen, waarbij zekere verheffing van geest, een edeler gevoel, levendiger werkzaamheid zich vertoonden; en deze hoedanigheden staken dan geweldig af bij die gemeenheid van zeden, welke allerwegen is op te merken. In deze heete gewesten, waar de beschaving slechts in de eerste beginselen is, verwachte men geene zachtere zeden en bevallige manieren; hier woelen sterke driften; de werking van hevige hartstogten is geweldig en verschrikkelijk. Ik was meermalen getuige van zoodanige tooneelen. Één onder anderen maakte een' zeer levendigen indruk op mij.
Ik bevond mij te Vera-Cruz, en was op het punt, om naar Europa terug te keeren. Wachtende op het gelukkig oogenblik, dat ik aan boord zou kunnen gaan, wandelde ik langs de haven. Het was een schoone morgen. Ik zag de geel en rood geverwde sloep van het Mexikaansche fregat Libertad varen naar een klein eiland, dat Ile des Sacrifices wordt genoemd; een akelig oord, zoo als trouwens de naam reeds aanduidt. Eenen handelaar uit de stad, welke mij vergezelde, vroeg ik, wat daar moest gebeuren.
‘Kom,’ zeide hij, ‘volg mij, zoo gij het verlangt te weten. Gij zult getuige zijn van een schouwspel, dat in

{==390==} {>>pagina-aanduiding<<}
uwe ziel een' diepen indruk zal achterlaten.’ Dit zeggende, trok hij mij in een bootje, dat stillekens de sloep van het fregat volgde.
De zon schoot hare stralen zoo brandend heet op het water en op het land, dat alles, wat adem had, scheen te moeten bezwijken. Het kleine heuvelachtige eiland bestond uit los zand, en was het verblijf van hagedissen, havikken, eenden en van allerlei leelijk gedierte. Men vond er destijds eene bezetting van zes in lompen gekleede Mexikanen, drie of vier Negers, die op den grond lagen, en een paar kooplieden, welke, in lage hutten gehuisvest, aldaar slechte cigaren en nog slechteren brandewijn verkochten. Inderdaad, een fraai verblijf voor de gele koorts! een voortreffelijk tooneel voor de verwoestingen van de cholera! Overal was de grond wit van menschenbeenderen.
Men verbeelde zich niet, dat die sloep opgetuigd was naar het model van onze (Engelsche) sloepen, noch dat de Spaansch-Amerikaansche manschap onder zoodanige tucht stond, als bij ons plaats heeft. Een jong Zeeöfficier, het hoofd gedekt met een' stroohoed, waarvan de breede randen hem over het aangezigt hingen, lag uitgestrekt langs den voorsteven, met eene cigaar in den mond, wolken van rook naar den hemel doende opstijgen, en, zoo 't scheen, zich even weinig om de pest, als om zijnen pligt bekommerende. Zijn blaauw buisje was vastgemaakt met metalen knoopen, waarop de adelaar en slang van Mexiko stonden. Kwistige hoeveelheid van gouden boordsel versierde zijne wit kazimiren broek, welke de asch van zijne cigaar, door den wind afgewaaid, telkens smette. Een Engelsche matroos en drie halfnaakte personen, die er als wilden uitzagen, maakten het overige scheepsvolk uit; terwijl vier soldaten en een serjant, met het geweer in den arm, twee gevangenen bewaarden, welke op den bodem der sloep uitgestrekt lagen. Een dezer gevangenen speelde met de zwarte en gekrulde lokken van zijn verward nederhangend hoofdhaar; de andere was door een' diepen slaap bevangen. Zij hadden, zeide men, zich schuldig gemaakt aan overtreding van de wetten der krijgstucht, en wel aan verzet tegen een' Officier. Men bragt hen dus aan land, om hen dood te schieten.
Zoodanig werd althans de reden van hunne veroordeeling opgegeven; maar de gestrengheid, met welke men deze beide

{==391==} {>>pagina-aanduiding<<}
personen behandelde, had eene andere geheime oorzaak. De Officier, die hen ter doodstraf overleverde, had van de zedeloosheid, welke in dit land heerscht, en van de hebzucht der inwoners gebruik gemaakt, om zich een aardig Mexikaansch meisje toe te eigenen, hetwelk de ouders, overgehaald en misleid door geschenken en fraaije beloften, aan diens bescherming toevertrouwd hadden. Reeds bijkans zes maanden bevond de jeugdige Mexikaansche zich in de magt van den zoogenaamden beschermer, toen pablo, haar minnaar, vernomen hebbende, wat er gebeurd was, zich als soldaat liet aannemen. Hij hoopte alzoo het verblijf van zijne geliefde weldra te ontdekken. Om nu te beter zijn doel te bereiken, nam hij dienst onder een regement Mariniers, waarbij de roover, naar zijne gedachten, zich moest bevinden, en werd terstond naar Vera-Cruz gezonden, alwaar dit regement in bezetting lag. Vera-Cruz is eene kleine, slecht bevolkte stad; het geschut van het fort van St. Jean d' Ulloa en de gele koorts hebben zamengewerkt, om het aantal der inwoners te doen verminderen. Pablo had derhalve niet veel moeite, zijn meisje te vinden. Onbekend bij den Officier, welke noch zijnen naam, noch zijne oude betrekking wist, kon hij menigvuldige zamenkomsten met zijne minnares hebben, zonder de minste achterdocht te verwekken.
Don josé, Kapitein der Zeesoldaten, werd bijna elke week op eene nieuwe schoonheid verliefd. Geen plan hebbende, om de verloofde van pablo aan hare familie terug te geven, wilde hij bovendien eene jonge vrouw van twintig jaren ontrooven aan een' zijner soldaten, welke haar teeder beminde. Perez - dus was de naam van den soldaat - had langen tijd gediend, en zijn oud Kastiliaansch bloed behoefde in edelheid niet onder te doen voor dat van Don josé zelven. Leugens, geschenken, kwellingen, beloften - alles was vruchteloos. Na veertien dagen lang blijken van minachting ontvangen te hebben van de jonge vrouw diens soldaats, eindigde Don josé zijnen schandelijken aanslag met eene schaking.
De Kapitein had perez op een ander schip, verre van de stad, gezonden. Deze vernam echter weldra, wat er gebeurd was. Regtmatig verlangen naar wraak vestigde zich diep in zijn gemoed. Hij bleef intusschen schijnbaar kalm, maar peinzend en zwijgend, als iemand, die een wél overdacht plan zorgvuldig verbergt in zijne ziel. Het toeval deed

{==392==} {>>pagina-aanduiding<<}
hem aan boord van den Tampico den jongen pablo ontmoeten, die even ongelukkig was, en dezelfde grieven tegen den Kapitein had. Deze beide beleedigde personen verstonden elkander, en zwoeren, zich te wreken. - De dolk van perez werd op de borst van den Kapitein gerigt, die als door een wonderwerk den stoot ontweek; en, daags na dit voorval een bezoek bij de minnares van pablo willende afleggen, vond hij dezen jongeling voor de deur van het huis, waarin hij haar verborgen had. Pablo hield de sabel in de hand, en dreigde, den Kapitein te dooden. Don josé riep om hulp, liet pablo gevangen zetten, en bragt hem benevens perez voor eenen krijgsraad, die, zonder acht te geven op de gebrekkige en kwalijk voorgedragene verdediging der beschuldigden, hen beiden ter dood veroordeelde. Dit was de reden, dat men de twee ongelukkigen naar het eiland des Sacrifices voerde, alwaar zij doodgeschoten moesten worden. Men zette dezelven met hunne wachters aan wal op dit woeste strand, waarna de sloep zich verwijderde.

(Het vervolg en slot hierna.)


Brief van B. Franklin aan B. Webb.

Mijn waarde Heer! Ik heb uwen brief wél ontvangen, alsmede de daarbij gevoegde Memorie. Het tafereel, door u gemaald, van uwe omstandigheden heeft mij bedroefd. Ik zend u hiernevens een briefje van tien louizen. Ik vermeet mij geenszins u die som te geven; ik leen ze u slechts. Wanneer gij in uw vaderland zult zijn wedergekeerd met een goed geruchte, zult gij gewisselijk deelnemen in eenige affaire, die u in staat zal stellen alle uwe schulden af te doen. In dit geval, zoo u een eerlijk man ontmoet, die zich in gelijke verlegenheid mogt bevinden, als waarin gij thans verkeert, zult ge mij betalen door hem deze som te leenen, en hem tevens verzoeken zich van zijne schuld op dezelfde wijze te kwijten, zoodra hij daartoe zal in staat zijn, en hem eene gelegenheid van denzelfden aard voorkomt. Op deze wijze, hoop ik, dat de tien louizen door vele handen zullen gaan, vóór zij in die van een oneerlijk man vallen, die derzelver omloop zou willen stuiten. Dit is een kunstgreep, dien ik bezig, ten einde veel goeds te doen met weinig gelds. Ik

{==393==} {>>pagina-aanduiding<<}
ben niet rijk genoeg, om veel tot goede werken te kunnen bekeeren, en alzoo verpligt met beleid te werk te gaan, om het meestmogelijke te doen met weinig. U mijne beste wenschen aanbiedende voor het goed gevolg uwer Memorie, gelijk voor uwen toekomstigen voorspoed, heb ik de eer te zijn, enz.


Zeldzame redding.

(Uit gourloy's Tafereel van Opper-Kanada, zeer onlangs te Londen in 't licht verschenen.)

Een reiziger was in een der overoude en ongebaande bosschen van Opper-Kanada verdwaald geraakt. Hij beklom een' hoogen boom, ten einde de omstreken te kunnen overzien, en alzoo eenen uitweg te zoeken. Door herhaalde inspanning zijner reeds afgematte krachten uitgeput, verloor hij het steunpunt, en zakte onverhoeds in de holte des vermolmden stams neder. Elke poging, om daaruit weder op te klimmen, was vruchteloos, daar hij, van wege de enge ruimte, geen houvast aan de steile wanden konde krijgen. Alle hoop was verloren, om zich weder op te heffen, en hij sidderde bij de ontzettende gedachte van hier den hongerdood te zullen moeten sterven. Hij bad God om een spoedig levenseinde, en hief daarbij zijne oogen uit den hollen stam naar den hemel, dien hij helder boven zich zag schitteren. Eensklaps verduisterde dezelve, en een zwarte klomp daalde in den stam neder. Het was een beer, die waarschijnlijk denzelven tot zijn nachtverblijf gewoon was te bezigen. In zijne wanhoop vatte hij met beide handen een' der achterpooten des ondiers, en klemde zich aan denzelven, met inspanning zijner laatste krachten, vast. De beer, verschrikt door den onverwachten greep, klom haastig weêr naar boven, en trok den in doodsangst aan hem vastgeklemden met zich uit diens kerker. Aldus gered, liet deze zijnen onwillekeurigen behouder los, die, blijde van dien last ontheven te zijn, haastig den boom verliet en in de struiken verdween. Zoo ontkwam de ongelukkige een' gewissen dood, vond gelukkig eenen uitweg, en keerde, meer dood dan levend, tot de zijnen terug.



{==394==} {>>pagina-aanduiding<<}

De sultan tot inkeer gebragt.

(Uit een Arabisch Handschrift.)

Sultan mahmoud had, door zijne gedurige oorlogen buiten- en zijne dwingelandij binnenslands, alomme verderf en verwoesting verspreid, waardoor ten laatste half Perzië was ontvolkt geworden. Zijn Grootvizier, begeerig hem waarheid te verkondigen, maar beducht voor zijn hoofd, wendde het over een' anderen boeg, ten einde de eene te doen kennen en het andere te behouden. Hij gaf voor, dat een Dervisch hem onderrigt had gegeven in de spraak der vogelen, en dat hij het daarin zoo ver gebragt had, dat geen vogel den bek konde opendoen, zonder dat hij de woorden verstond. Op zekeren avond, dat beiden van de jagt terugkeerden, zagen zij twee nachtuilen, gezeten op een' boom, die een' zeer vervallen' muur tot steunsel verstrekte. ‘Ik wilde wel eens weten,’ sprak de Sultan tot zijnen Vizier, ‘welk het onderwerp is van het gesprek dezer twee uilen; beluister hun onderhoud, en deel mij mede, wat gij gehoord hebt.’ Ten gevolge van dit bevel, naderde deze den boom; en, na eenige oogenblikken, zoo 't scheen, oplettend geluisterd te hebben, keerde hij tot den Sultan terug, en zeide: ‘Grootmagtig Heer! ik heb een deel van hun gesprek aangehoord; maar - ik durf het u niet herhalen.’ De Sultan liet zich met dit antwoord niet afwijzen, maar gelastte den Vizier, hem woord voor woord over te brengen, wat de vogels gesproken hadden. ‘Weet dan, grootmagtig Heer!’ sprak nu de Staatsdienaar op den eerbiedigsten toon, ‘dat een dier uilen eenen zoon, de andere eene dochter heeft; en dat zij, verlangende hunne kinderen met elkander te vereenigen, te zamen onderhandelen over de voorwaarden. De vader des jongelings zeide tot dien van het meisje: ‘Broeder, ik stem in de verbindtenis, onder beding, dat gij aan uwe dochter, tot huwelijksgift, vijftig verwoeste dorpen geeft.’ Waarop deze hernam, dat hij, in stede van vijftig, haar vijfhonderd wilde medegeven, bijaldien de Hemel
aan Sultan mahmoud een lang leven vergunde, naardien hij overtuigd was, dat, zoo lang die Vorst regeerde, het niet aan verwoeste dorpen zoude ontbreken. - Het verhaal zegt, dat de Sultan dermate getroffen werd door deze fabel, dat

{==395==} {>>pagina-aanduiding<<}
hij al de vernielde steden en dorpen weêr liet opbouwen, en dat hij, van dien tijd af aan, alleen met het welzijn zijner volken te rade ging. Dit alles luidt zeer fraai; maar - 't is eene vertelling!


Verveling.

Verveling is eene der ondragelijkste kwalen. Om dezelve te ontgaan, werden soms de zeldzaamste en meest vermoeijende zaken ondernomen, inzonderheid door gevangenen, wien, wreedaardig genoeg, alle middelen, om zich bezig te houden, waren ontzegd. Zekere pelisson, een ambtenaar onder lodewijk XIV, in de Bastille opgesloten, kocht duizend naalden, en wierp die in zijnen kerker naar alle kanten heen, om ze daarna, tot de laatste toe, weêr op te zoeken. Om den anderen dag herhaalde de ongelukkige dit vervelende spel, hetwelk echter, op eene echt Homöopathische wijze, de verveling verdreef.


Wensch.


Meer zoet zijn dáár der voglen zangen! 
Meer schoon is dáár de morgestond! 
 
helmers. 



o! Mogt ik eenmaal nog, eer, aan deze aarde ontheven, 
Mijn zaalge geest zich baadt in reiner morgenrood, 
Het oord begroeten, waar de morgen van mijn leven 
Vol blijde droomen henenvlood! 
 
Meer zoet toch ruischt de struik, die 't nest van 't vinkje dekte, 
Welks hongrend broedsel ik zoo dikwerf voedsel bragt, 
Dan 't lauwerbosch, welks voet den held ten eindpaal strekte, 
Die de aard' beroerde door zijn kracht. 
 
Het nedrig beekje vloeit meer lieflijk langs de boorden, 
Die 'k in den bloei der jeugd met bloemen heb beplant, 
Dan de onbedwingbre stroom door rijker, schooner oorden 
Langs zijn zoo ruim gezegend strand. 
 
De heuvel, op wiens top de landjeugd zich vereenen 
En bij 't eenvoudig spel gelukkig wezen kon, 
Bekoort mij sterker dan de trotsche berg, beschenen 
Door 't licht der gouden morgenzon. 

{==396==} {>>pagina-aanduiding<<}

o! Mogt ik daarom nog, eer, aan deze aarde ontheven, 
Mijn zaalge geest zich baadt in reiner morgenrood, 
Het oord eens zegnen, waar de morgen van mijn leven 
Vol blijde droomen henenvlood! 
 
Dan moog' de hand des doods mijne aardsche banden slaken 
En voeren me in den nacht, die onze toekomst hult, 
'k Verlaat vol vreugd deze aarde en al haar schijnvermaken: 
Mijn zoetste wensch is dan vervuld. 


Matthison vrij gevolgd. Rotterdam.


j.w. muller.


Antwoord op de vraag: waar zoudt ge 't liefst uwe woonplaats kiezen?


De grijsheid moog de geestdrift rooven, 
Die eens des jong'lings boezem joeg, 
En de ouderdom het vuur verdooven, 
Dat eens in ied'ren polsslag sloeg; 
Het noodlot voere mij naar vergelegen streken, 
Het heffe mij ten troon in 't goudrijk Indostan, - 
Eer zal de dood zijn zeis verbreken, 
Eer ik dien grond vergeten kan! 
 
Dáár zou geen morgenstond mij wekken, 
Dat ik geen zucht naar Neêrland zond; 
Geen nacht zou daar mijne oogleên dekken, 
Of 'k droomde me op der vad'ren grond. 
Zag 'k zon en maan aan 't luchtruim rijzen, 
'k Zou zuchtend naar het westen wijzen: 
Ook Neêrland licht die maan en zon! 
De man zou mij ten broeder wezen, 
Die Neêrlands spreken, Neêrlands lezen, 
Die Tollens' volkslied zingen kon. 
 
Dáár, waar mij 't eerst het leven lustte, 
Waar mij mijn goede moeder kuste, 
En lachjes op mijn wangen dwong; 
Dáár, waar mij 's levens lente lichtte, 
Waar ik mijn kinderliedjes dichtte, 
Mijn blijde jong'lingszangen zong; 
Dat land, mij door Gods gunst beschoren, 
Is mij het dierbaarst plekje grond; 
'k Leef dáár (moog' Hij mijn' wensch verhooren!) 
Tot aan mijn' jongsten levensstond! 
 
L.B. 





{==397==} {>>pagina-aanduiding<<}

Mengelwerk.

Nehemia, een voorbeeld van edele werkzaamheid voor het vaderland. (*)


Door P. Feenstra, Pz. Leeraar bij de Doopsgezinden te Leer.

‘Zoet is het, voor vrienden; zoeter nog, voor het Vaderland te sterven’ (†). Deze woorden van den welsprekendsten aller Romeinen vinden weêrklank in het regtschapen gemoed. De grond, op welken wij het leven ontvingen, speelden, opgevoed en onderwezen werden, waar wij duizende herinneringen hebben, de dierbaarste betrekkingen aanknoopten, en in welken het stoffelijk overschot der Vaderen rust, zou die ons niet dierbaar zijn? Zouden wij dien niet beschermen, daarvoor niet met alle onze krachten werkzaam zijn? werkzaam, meen ik, niet in naam, maar in daad; niet in blinden ijver, uit laag eigenbelang, met staatkundige dweeperij, of slechts in een oogenblik van geestdrift; maar werkzaam op eene edele wijze. Gelooft gij, dat zulk eene werkzaamheid onder de hersenschimmen behoort? Ik zou het tegendeel kunnen aantoonen, door voorbeelden bij te brengen, uit het dagelijksch leven, of wel uit de ongewijde Geschiedenis genomen; maar moge voor het tegenwoordige, in dezen, één voorbeeld uit de gewijde Geschiedenis volstaan. Nehemia wil ik u voorstellen, als een Voorbeeld van edele werkzaamheid voor het Vaderland.

{==398==} {>>pagina-aanduiding<<}

Hebben de Oud-Nederlanders, vooral in de jongst-verloopene jaren, aandoenlijke blijken van edele werkzaamheid voor het Vaderland gegeven, en hebben zij daardoor getoond, dat zij den alouden adel der Voorvaderen niet verloochend hebben; die adel moet blijven, en bij voortduring, ook in de neteligste omstandigheden, krachtdadig gehandhaafd worden. Grievende teleurstelling moet geene moedeloosheid verwekken; op langdurige inspanning moet niet algeheele verslapping volgen. Europa moet het weten, dat Oud-Nederlands grootheid niet tijdelijk, maar blijvend is; en der vijanden giftige pijlen moeten op het stalen borstharnas der Nederlandsche volharding afspringen. Veranderen de omstandigheden, die goede gezindheid, die algemeene welwillendheid moeten niet veranderen. Zij en blijve men werkzaam voor het Vaderland, op eene edele wijze!
Mogt ik, ter bevordering dezer goede zaak, ook maar eene kleine bijdrage leveren; ik, die, ambtshalve buiten het Vaderland wonende, toch zoo gaarne aan dat Vaderland denk, zoo gaarne van hetzelve spreek, en die mij geenszins van den pligt ontslagen reken, om, zoo veel ik kan en mag, voor mijn Vaderland te bidden en te werken!
Ik vlei mij dus, dat ik u en mijzelven op eene onaangename noch onnuttige wijze zal onderhouden, wanneer ik nehemia, als een Voorbeeld van edele werkzaamheid voor het Vaderland, u voorstelle. Opdat dit evenwel met orde geschiede, moet ik u eerst aantoonen, wie nehemia was, en u op het standpunt plaatsen, van waar wij hem voor zijn Vaderland kunnen zien werken; ten einde daarna te bewijzen, dat hij op eene edele wijze voor zijn Vaderland is werkzaam geweest, en te eindigen met hem u en mijzelven, als een allezins navolgenswaardig Voorbeeld, aan te prijzen.

I. Nehemia was de Zoon van zekeren hachalja (*). Daar hij Jeruzalem de plaats der begrafenisse

{==399==} {>>pagina-aanduiding<<}
zijner Vaderen noemt (*), kan men met veel waarschijnlijkheid hieruit besluiten, dat deze stad de woonplaats zijner Voorouderen is geweest. Of sommigen derzelven, in de dagen van jojakîm, jojachîn, dan wel in die van zedekia, als ballingen naar het Babylonische Rijk zijn weggevoerd geworden, staat niet aangeteekend; en even weinig vinden wij vermeld, waar deze, vroeger of later, hunne woonplaatsen gevestigd hebben. Wij kunnen dus niet bepalen, waar nehemia het eerste levenslicht heeft gezien; want dat Susa (†) zijne geboorteplaats zou zijn geweest, is niet meer dan gissing. Eveneens is het gissing, welke evenwel veel waarschijnlijkheid heeft, dat hachalja's Zoon uit een der aanzienlijkste huizen van Juda zou zijn voortgesproten; alleen toch zoodanige jongelingen [dit zijn de woorden van van der palm (‡)] uit overheerde landen en volken werden aan het Koninklijke hof opgevoed, en in lateren leeftijd tot hooge eerambten verheven. Wanneer wij evenwel aannemen, dat ahasueros, in den Bijbel voorkomende, dezelfde is geweest als xerxes I, dan weten wij tevens, dat, door bemiddeling van esther en mordechaï, de
Joden allengs meer in eer en aanzien bij het Perzische hof zijn gekomen, en zou het dus mogelijk kunnen zijn, dat nehemia, hiervan voordeel trekkende, alleen door eigene verdienste, van een' lagen stand tot dien hoogen rang was opgeklommen. Niettemin houden wij, de Oostersche gebruiken in aanmerking genomen, de eerste gissing voor de waarschijnlijkste, en wij stellen dus, dat nehemia, van aanzienlijken huize, en, als zoodanig, met een gelukkig gevolg, in de wetenschappen der Perzen en Chaldeërs on-
{==400==} {>>pagina-aanduiding<<}
derwezen, daarna is verheven geworden tot Mondschenker van artaxerxes I, bijgenaamd longimanus (langhand). Door het bekleeden van dit aanzienlijk ambt heeft hij niet slechts vele tijdelijke middelen zich verworven, welke hij, gelijk nader blijken zal, ten nutte van zijn Vaderland heeft aangewend, maar heeft hij ook getoond, een man van het hoogste aanzien te zijn. Het was toch geen geringe post, dagelijks tot de tegenwoordigheid des Konings en zelfs der Koningin van Perzië te worden toegelaten, den beker te vullen en over te reiken aan eenen Despoot, eenen Oosterschen Despoot, die van Indië tot aan Ethiopië zijnen schepter zwaaide. En toch schijnt nehemia tot aan zijnen dood, zeker zoo lang de Geschiedenis van hem gewag maakt, het volste vertrouwen diens magtigen Monarchs te hebben bezeten. Zoo dus iemand, hij was in staat, om het heil van den nieuwen Joodschen Staat, zijn Vaderland, krachtdadig te kunnen bevorderen.
Misschien dunkt het sommigen uwer vreemd, dat ik den nieuwen Joodschen Staat het Vaderland van nehemia noeme; dan, men bedenke, dat hij aldaar misschien nog voorouderlijke bezittingen had; dat daar nu weder, hoogstwaarschijnlijk althans, eenigen zijner naauwe betrekkingen woonden; dat hij zelf een groot deel zijns levens aldaar heeft doorgebragt; dat daar het stoffelijk overschot zijner Vaderen rustte, en dat in het algemeen het land Kanaän het Vaderland der Joden was. En nu dan was nehemia in staat, om het heil zijns Vaderlands bij uitnemendheid te kunnen bevorderen; geen land had ook aan die heilsbevordering dringender behoefte, dan juist de vernieuwde Joodsche Staat.
Er waren, wel is waar, eerst onder aanvoering van den Vorst zerubbabel, en daarna onder die van ezra, vele duizende Joden naar het Vaderland teruggekeerd, en door dezen vele verwaarloosde akkers bebouwd, vele puinhoopen uit den weg geruimd, vele nieuwe woningen gesticht geworden; - na veelvuldige beletselen, prijkte nu ook weder in Juda's Hoofdstad de

{==401==} {>>pagina-aanduiding<<}
tweede Tempel op de grondslagen van den eersten; - ook was er in het godsdienstige en zedelijke veel goeds verrigt geworden, inzonderheid door den geleerden en ijverigen ezra, die met kracht aangedrongen had op het doen kennen en naleven der voorvaderlijke wetten en zeden; - maar na den dood diens verdienstelijken Mans schijnt er weder een treurige achteruitgang, zoo wel in het innerlijke als in het uiterlijke des lands, te hebben plaats gehad. Jeruzalem, weinig bevolkt, ontmanteld, omringd van akelige puinhoopen (*), werd met minachting beschouwd en onophoudelijk verontrust door de naburige vijanden, Samaritanen, Ammonieten en Moabieten; - de volksvlijt was uitgedoofd, want het verarmde volk werd prijs gegeven aan de wreede verdrukking van Adel en hooge Geestelijkheid. Genoeg; de nieuwe Joodsche Staat was in een' treurigen toestand, en had dringende behoefte aan krachtdadige en spoedige hulp. Nehemia had dit naauwelijks van hanani, een zijner bloedverwanten, vernomen, of hij nam voor, zoo veel in zijn vermogen was, zijn Vaderland te redden; vroeg, kreeg verlof van den Koning, om met de noodige volmagt naar Judea te mogen vertrekken, en werd over gemeld landschap tot Landvoogd aangesteld (†). In die betrekking kwam hij in zijn Vaderland, bleef aldaar twaalf achtereenvolgende jaren, en keerde toen weder, waarschijnlijk op bevel des Konings, naar Perzië terug (‡). Van daar kwam hij nog ééns in zijn Vaderland (§); maar of hij dit naderhand ten tweedenmale
verlaten hebbe, dan of hij in het midden van zijn Volk gestorven zij, daarvan zwijgt de Geschiedenis. En wij ook moeten dus van nehemia's verderen levensloop zwijgen; terwijl wij ook meenen, genoeg van hem gezegd, en u op het standpunt geplaatst te hebben, waarvan wij hem nu, met innig genoegen, ja diepe bewondering,

{==402==} {>>pagina-aanduiding<<}
voor zijn hoogst dierbaar Vaderland zullen zien werkzaam zijn.
II. Nehemia behoorde niet onder het getal dergenen, die hun Vaderland slechts het goede toewenschen en toebidden, of die niet meer verrigten, dan waartoe zij door de wetten des lands genoodzaakt worden: hij was werkzaam, niet alleen met gedachten en woorden, maar ook met daden; hij was werkzaam, en, wat meer zegt, op eene edele wijze, tot wezenlijk heil des Vaderlands, bedachtzaam en met schrander beleid, geheel onbaatzuchtig, met standvastigen moed, en uit godsdienstige beginselen.
Wanneer men op klanken afging, zou men oordeelen, dat de zoodanigen, welke het woord Vaderland altijd in den mond hebben, en die bij uitsluiting zich liefhebbers van het Vaderland noemen, het meest werkzaam waren tot heil van hetzelve. Maar helaas! (om van de slechthoofden niet te spreken, die alleen door het laagste eigenbelang gedreven worden) de meesten van hen laten zich in hunne werkzaamheden meer door de verbeelding dan door het verstand besturen. Het heil van elken Staat wil men in den vorm, en wel in één' vorm van regering zoeken; en wordt deze niet dadelijk, op hun gezag, aangenomen, dan houdt men zich geregtigd, om, in naam des Vaderlands, orde en wet te verbreken. Niet langzaam wil men tot zijn doel geraken, niet verbeteren of hervormen; omgewenteld moet alles. Ongelukkig het land, dat aan de leiding van zulke Vaderlanders wordt toevertrouwd! Zij storten hetzelve onmiddellijk in het verderf, of zij bouwen luchtkasteelen; en, terwijl zij zelve in de wolken zweven, laten zij de werkelijke wereld naar den wille des gevals aan hunne voeten drijven! Och of men minder denkbeeldig, meer werkzaam ware in den geest van nehemia! Hij kende de bijzondere krachten en behoeften des lands, aan zijne leiding toevertrouwd, en daarnaar nam hij zijne wijze maatregelen. Zoo was hij werkzaam tot wezenlijk heil des Vaderlands. Het weinige, dat van zijne handelingen geboekt staat, moge dit bewijzen.

{==403==} {>>pagina-aanduiding<<}

Was voor eenigen Staat eene welversterkte Hoofdstad eene dringende behoefte, het was voor den nieuwen Joodschen. Immers in die Hoofdstad stond nu weder de Tempel; daar was het altaar des brandoffers; daar verscheen men op de hooge feesten, om als broeders zaam te wonen; daar was dus of moest zijn de band van vereeniging des ganschen Volks. Maar helaas! Jeruzalem was ten tijde van nehemia's komst in Judea van poorten en muren beroofd, lag elk oogenblik bloot voor de invallen en strooperijen der lastige naburen, die somtijds zelfs het Heiligdom niet onaangerand lieten, en oorzaak waren van de dunne bevolking en het schaars bezoeken der Hoofdstad. - Het ontbrak dus den volkplantelingen aan een' vasten nationalen band, of liever aan eene plaats, in welke alle krachten des lands als in een middelpunt zaamgetrokken werden. Dit gebrek te verhelpen, was de eerste zorg van nehemia, bij zijne komst in het Vaderland. En wat hij zoo vurig zocht, mogt hem gelukken. Door zijne hand werd het zwakke Jeruzalem eene sterke vestingstad, en deze werd door zijne krachtdadige en wijze maatregelen zoo veel bevolkt, als volstrekt noodig was, om haar te doen welvaren en, met goed gevolg, tegen de schendige aanrandingen der verontrustende vijanden te verdedigen (*). Buiten allen twijfel heeft deze daad van nehemia veel bijgedragen tot die grootheid, waartoe de Joodsche Staat naderhand nog eens is opgeklommen. - Even zoo was hij werkzaam tot wezenlijk heil des Vaderlands, toen hij, als met een' tooverslag, de verdrukking en armoede des Volks deed ophouden, en alzoo het bijkans verstikte levensbeginsel in den Staat weder opwekte. Doch hierover straks breedvoeriger. Vergunt mij, dat ik nog eenige andere daadzaken aanvoere, ten bewijze, dat
nehemia tot wezenlijk heil zijns Vaderlands is werkzaam geweest.

{==404==} {>>pagina-aanduiding<<}

Was ook de nieuwe Joodsche Staat gegrond op de wetten en instellingen van mozes, het duldt dan geen twijsel, of, hoe meer die werden gekend en opgevolgd, des te meer bevorderde men de welvaart en den bloei van den Staat; maar ook omgekeerd, hoe meer men die verwaarloosde, des te meer ondermijnde men de grondslagen van denzelven. Niemand kon dit beter bevroeden, dan de wijze en vaderlandlievende nehemia. Vond hij, bij zijne tweede komst in het Vaderland, vreemdelingen, zelfs wonende in het Tempelvoorhof der Joden, dit streed zoo zeer met de wetten des lands, dat nehemia niet slechts de Geestelijkheid, die uit laag eigenbelang dit had toegelaten, daarover bestrafte, maar ook elken vreemdeling van die gewijde plaats verwijderde, al was het ook de magtige Ammoniet tobia (*). Vond hij den Sabbat, en alzoo de Grondwet van den Staat, geschonden, met krachtige hand herstelde hij de viering van denzelven (†). Had men met vreemde Volken, tegen belosten en eeden, huwelijken aangegaan, en daardoor het Vaderland bedreigd met verlies van nationaal bestaan en gruwzame zedeverbastering, hij verbood dit ten strengste, en duldde dit zoo weinig in Priesters en Levieten, die voorgangers moesten zijn in het handhaven der landswetten, dat hij des Hoogepriesters Schoonzoon, den Horoniet saneballat, zelfs niet spaarde, maar hem ten lande uitjoeg (‡). Zoo verbeterde nehemia, wat verkeerd, versterkte hij, wat zwak was; zoo voerde hij den Joodschen Staat nader aan zijn doel; zoo was hij werkzaam tot wezenlijk heil zijns Vaderlands.
Dat hij evenwel zoo gelukkig in zijne loffelijke pogingen slaagde, dit had hij te danken aan de bedachtzame wijze en het schrander beleid, waarmede hij steeds te werk ging.
Het is niet genoeg, plannen te beramen, welke tot

{==405==} {>>pagina-aanduiding<<}
heil des Vaderlands verstrekken; men moet die ook met voorzigtigheid weten ten uitvoer te brengen. De heilzaamste bedoelingen, met dolle drift aangevangen en uitgevoerd, kunnen de schadelijkste gevolgen te weeg brengen. Leere men van nehemia, zijnen vaderlandschen ijver door bedachtzaamheid te besturen!
Om met vrucht voor het heil zijns Vaderlands werkzaam te kunnen zijn, moest hachalja's Zoon vooraf van zijnen Koning verlof vragen, om, met de noodige volmagt en genoegzame hulpmiddelen, naar Judea te mogen vertrekken. Reeds hiertoe werd bedachtzaam overleg vereischt.
Een Oostersch Monarch is doorgaans achterdochtig. Gemakkelijk kon ook de magtige artaxerxes wantrouwen op nehemia gehad of verkregen hebben, wanneer deze, zonder wijze voorbereiding, den voorslag had gedaan, om zijn Vaderland uit den treurigen toestand, waarin het verkeerde, te mogen verlossen; wantrouwen te eerder, omdat reeds in het begin van des Konings regering, in verschillende gewesten van zijn Rijk, opstanden hadden plaats gehad (*). Ook in Egypte, waarmede de laatste Koning van Juda een Verbond had gesloten, en, tot ondergang zijns Rijks, hardnekkiglijk had volgehouden, - ook in Egypte had men de vaan des opstands opgestoken; en schoon dezelve door den Syrischen Landvoogd, megabyzus, was onderdrukt geworden, zoo had nogtans die zelfde Landvoogd naderhand zelf, in zijne eigene landvoogdij, met een gelukkig gevolg, de wapenen tegen den Koning opgevat, en gezorgd, dat, na zijnen dood, zijne partij in zijne Zonen bleef voortduren; eene partij, te gevaarlijker, daar zelfs de Koningin en de Koninginne-Moeder haar in het geheim ondersteunden (†). Kon dus in artaxerxes niet gemakkelijk de ge-
{==406==} {>>pagina-aanduiding<<}
dachte zijn opgekomen, dat nehemia óf met Egypte, óf met de Syrische factie wilde heulen, of trachten door eigene krachten Judea van hem onafhankelijk te maken? Wijselijk wist daarom nehemia het zoo aan te leggen, dat hij niet onmiddellijk zijn vurig verlangen aan den Koning te kennen gaf, maar het, ter geschikter ure, door dezen uit de diepte van zijn gemoed deed lokken; en zoo mogt het hem gelukken, zijn doel
volkomen te bereiken. Men leze hierover het oorspronkelijke verhaal (*); want de tijd dringt mij, dit niet breedvoeriger te ontwikkelen, maar u op andere trekken van nehemia's bedachtzame werkzaamheid voor zijn Vaderland te wijzen.
Te Jeruzalem gekomen, ging hij niet met onberaden ijver aan het voorgenomen werk, maar liet zich vooraf van het noodige onderrigten (†). Zelf, slechts van een klein gevolg vergezeld, bezigtigde hij de gesloopte vestingwerken der Hoofdstad, tot dat het puin hem belette hierin verder voort te gaan; en, om niet te vroeg zijne bittere vijanden tegen zich in het harnas te jagen, volbragt hij dit werk bij den nacht (‡). Van alle zijden liet hij te gelijker tijd de dikke muren opbouwen, en wapende daarna het werkvolk, opdat het genoegzaam en overal tegen de nijdige naburen zich kon verdedigen (§). Hoe listig de aanslagen zijner vijanden ook gesmeed waren, hij wist die alle te doorgronden en door voorzigtige maatregelen te verijdelen (**). Maar nimmer blonk zijn schrander, ja verheven beleid, wat zeg ik? zijne grootheid, zoo schitterend uit, als toen hij die verdrukking des Volks deed ophouden, waarvan ik reeds met een enkel woord gesproken heb. Deze daad van nehemia, bijkans, zoo niet werkelijk, eenig in de Geschiedenis, verdient wat nader te worden toegelicht.
Door noodlottige omstandigheden waren de meeste be-
{==407==} {>>pagina-aanduiding<<}
woners van den nieuwen Joodschen Staat in de harde noodzakelijkheid gebragt, van zich, ter voorziening in hunne levensbehoeften, tot de aanzienlijken en naar het tijdelijke ruimbedeelden des lands te moeten wenden. Deze, in stede van hunnen bedrukten broederen de behulpzame hand te bieden, hadden veeleer van derzelver verlegenheid een schandelijk misbruik gemaakt. Ter verrijking van zichzelven, eischten zij, van alwat zij hun voorschoten, eene buitengewoon hooge rente, en vorderden daarvoor hunne bezittingen te pande, of, wanneer men deze niet kon aanwijzen, nam men, onmeêdoogend genoeg, hunne kinderen tot slaven. Door deze wreede maatregelen geraakten van lieverlede alle vaste eigendommen, huizen, akkers, landerijen en wijngaarden, in de handen van eenige weinige vermogenden, en het gansche land bestond bijkans uit nooddruftigen en slaven. Was het wonder, dat de talrijke verdrukten, dezen toestand moede, tot den nieuwen Landvoogd zich begaven, die in alles zoo zeer het wezenlijk belang van zijn Vaderland behartigde, en van wien men alleen ontheffing van het ondragelijk juk verwachten kon? Nehemia hoorde hunne klagten aan, en het vuur der verontwaardiging ontgloeide in zijne borst. Doch - hoe deze klagten opgeheven? Zijn verheven beleid deed hem den navolgenden weg inslaan.
Eerst bestrafte hij de woekeraars in het afzonderlijke, doch daarna riep hij hen allen in eene plegtige vergadering bijeen. Zij verschenen, die wreedaards, maar met schuldgevoel! Ook de Landvoogd verscheen, en wel met al de waardigheid, aan zijnen hoogen stand verbonden, met die meerderheid, welke de deugdzame steeds boven den schuldigen gevoelt. Met levendige kleuren schildert hij nu hun laag gedrag, en plaatst daarnevens zijn edel voorbeeld en dat der braven met hem. Deze taal, deze krachtige taal der waarheid dringt door tot het hart, en het geweten wordt wakker, dat langen tijd geslapen had. Daarom spreekt nu de Landvoogd aandoenlijker en hartelijker. ‘Waarlijk,’ zegt hij,

{==408==} {>>pagina-aanduiding<<}
‘de zaak is niet goed, die gijlieden doet! Zoudt gij niet wandelen in de vreeze onzes Gods? Handelen ook wij zoo? Komt, volgt voortaan ons voorbeeld, en geeft terug, wat gij onregtvaardig, tegen de wet van mozes, van uwe zwaar verdrukte, waarlijk diep ongelukkige broederen verkregen hebt!’ In dien geest sprak nehemia, en, o wonderbaar vermogen der verhevenste welsprekendheid! zij antwoordden: ‘Wij zullen dat wedergeven, van hen niets onregtvaardigs zoeken, en zoo doen, als gij zegt.’ De wispelturigheid van het menschelijk gemoed kennende, deed de Landvoogd, onmiddellijk op dit gegeven antwoord, hen door Priesters zweren, dat zij dit woord gestand zouden doen. En nu stond hij met waardigheid op, schudde zijnen boezem uit, en sprak: ‘Zoo schudde God een iegelijk uwer uit, die zijnen eed niet zal houden!’ en de gansche vergadering zeide daarop amen, en loofde den Heer (*).
Op zoodanige wijze kwam nehemia, door voorzigtigheid en schrander beleid, tot het voorgestelde doel, en was hij op eene allernuttigste wijze werkzaam voor zijn Vaderland. Maar - teregt merkt dit van der palm aan (†) - ‘men moet ook zelf zoo onbaatzuchtig zijn, als nehemia toonde te wezen, om zulk een' triumf over het eigenbelang te behalen.’ En waarlijk, wie overtrof den Landvoogd van Judea in onbaatzuchtigheid?
Reeds dit, dat hij geheel vrijwillig de gemakken en genoegens van het Perzische hof verliet, om in het midden van tallooze ongemakken, verdrietelijkheden en zelfs levensgevaren zich te begeven, toont ten duidelijkste, dat hij niet zijn eigen belang zocht. Of meent iemand uwer, dat hij zich daarvoor door knevelarijen, door verrijking ten koste van anderen, genoegzaam zal

{==409==} {>>pagina-aanduiding<<}
hebben schadeloos gesteld? Waarlijk, dit zou niet vreemd geweest zijn; want wie, die ook maar eenigzins bekend is met de zeden en gebruiken der Oosterlingen, weet niet, dat de meeste Landvoogden, of Pacha's, om de gewesten, die zij besturen, zich weinig bekommeren, slechts daarvoor zorgende, dat zij zichzelven, ten koste hunner onderhoorigen, in overvloed en weelde kunnen baden. Naar het getuigenis van nehemia zelven, hadden de Landvoogden, die vóór hem geweest waren, ook naar dien regel geleefd; want zij hadden het volk bezwaard, allerhande schatting van hetzelve afvorderende (*). Niet minder hadden de onderbeambten het volk, door hunne geldafpersingen, uitgemergeld. Maar hij zelf had niet alzoo gedaan (†). Twaalf achtereenvolgende jaren had hij het bewind over den nieuwen Joodschen Staat gevoerd, en gedurende al dien tijd hadden hij noch zijn gevolg het brood des Landvoogds gegeten (‡), dat is, eenig geldelijk loon voor hunne moeijelijke en hooge bedieningen ontvangen. Dit niet alleen, hij besteedde bovendien nog veel van zijn vermogen ten beste des lands (§), en spijzigde dagelijks velen van de aanzienlijksten, op eene Vorstelijke wijze, aan zijne tafel (**). Hoe veel hij hierdoor den Staat bevoordeeld moet hebben, kan elk beoordeelen, die weet, dat de Oostersche Satrapen niet door den Koning zelven of 's lands schatkist, maar door de gewesten, die zij besturen, bezoldigd moeten worden, en dat niets den groei en bloei van eenen Staat zoo zeer verhindert, als, om mij dus uit te drukken, de geauthoriseerde
rooverijen der hooge landsambtenaren in het Oosten. o, Gij Landbestuurders, inzonderheid in naburige Rijken, die u niet bekommert, of duizenden uwer landgenooten ongelukkig worden, wanneer gij uzelven slechts moogt verrijken, of u niet schaamt, het regt

{==410==} {>>pagina-aanduiding<<}
van volken en landen te schenden, wanneer gij slechts uw schanddoel kunt bereiken; weet, dat gij, schoon den naam en wel bij uitsluiting den naam van hoogbeschaafden willende dragen, nog in de diepste barbaarschheid zijt verzonken, en in de schaduw niet kunt staan van hem, die vóór meer dan twintig eeuwen leefde, en ook u, en wel u bijzonder nog kan leeren, hoe men een land moet besturen, om het door eerlijke middelen gelukkig te maken!
Gewis is niet ieder in staat, om, op de wijze van nehemia, het Vaderland te dienen; ook dit wordt geenszins geëischt. Volge slechts ieder in zijnen kring, in zijnen stand, naar zijn vermogen, het voorbeeld van des Landvoogds onbaatzuchtigheid, en, wat hij voor het wezenlijk heil des lands eenmaal hebbe ondernomen, houde hij daarmede vol met standvastigen moed!
Het is aan zwakke geesten eigen, eene zaak dikwijls zelfs met geestdrift aan te vangen, maar ook even spoedig, bij het ontmoeten van hevigen tegenstand, den moed te laten zinken. Sterke of verhevener geesten, daarentegen, overleggen eerst, wat zij beginnen willen, wegen de deugdelijkheid der voorgenomene zaak, vragen zichzelven, of zij krachts genoeg bezitten om die ten uitvoer te brengen, en, daarin naar wensch geslaagd zijnde, slaan zij handen aan het werk; en welke hindernissen zij nu ook ontmoeten mogen, zij zetten hunnen onverzettelijken, beredeneerden wil tegen dezelven. Zulk eenen standvastigen moed bezat nehemia. Wat een Nederlandsch Schrijver van willem den I zegt, mag ook op nehemia worden toegepast: ‘Het vuur van vaderlandsmin, dat zijne borst verwarmde, was niet gelijk aan eene kortstondige stroovlam, die, hoe schitterend ook in het eerst zich vertoonende, spoedig, bij het derven van voedsel, inkrimpt en onder de assche bedolven wordt - neen, het was een stille gloed, telkens meer en meer aanwakkerende, telkens, hoe donkerder alles mogt worden, des te weldadiger koestering en glans verspreidende, en door de stormen

{==411==} {>>pagina-aanduiding<<}
des tegenspoeds niet uitgebluscht, maar onophoudelijk meer en meer aangeblazen (*)’. Zelf trotseerde nehemia alle gevaren. Bij het opbouwen der poorten en muren van Jeruzalem, stond alles onmiddellijk onder zijn opzigt, onder zijne leiding. Moest er manschap gewapend worden, om de aanvallen der vijandige naburen af te keeren, hij zelf stelde zich aan derzelver hoofd, en het was er zoo verre af, dat de hoveling van Perzië niet deelen zou in al de ontberingen zijner wapenbroeders, dat hij evenmin als dezen, gedurende al den tijd van het dringendste gevaar, zijne kleederen uittrok en zijn wapentuig nederleide (†). Noch de spotternijen, noch de fijngesponnene en verraderlijke aanslagen van de magtigsten der vijanden, noch de soms verflaauwende ijver zijner landgenooten, konden hem schokken in zijn' moed, of een haarbreed doen afwijken van het eenmaal opgevatte voornemen. Twaalf jaren lang worstelde hij met soms bijkans onoverkomelijke zwarigheden; en zag hij, bij zijne tweede komst in het Vaderland, het gebouw, waaraan hij zoo onvermoeid gearbeid had, gedeeltelijk althans weder ingestort, op nieuw sloeg hij zijne handen aan de wederopbouwing van hetzelve, daarbij noch moeite, noch levensgevaar ontziende (‡). - Waarlijk, dat was met standvastigen moed werkzaam zijn aan het heil zijns Vaderlands! Vraagt gij, van waar nehemia daartoe kracht ontleende; van de Godsdienst, antwoord ik, want uit godsdienstige
beginselen was nehemia werkzaam voor zijn Vaderland: Godsdienst was de bron, waaruit alle zijne vaderlandlievende daden opwelden.
Schoon in een afgodisch land levende, was hij aan de Godsdienst der Vaderen getrouw gebleven; en deze was het, welke hem aanspoorde en krachten gaf tot

{==412==} {>>pagina-aanduiding<<}
edele werkzaamheid. Niets ondernam de edele Landvoogd, niets bragt hij ten einde, dan met God. - Den treurigen toestand van zijn Vaderland vernomen hebbende, was zijn eerste werk, zich voor God te verootmoedigen, en Hem te bidden, dat Hij, op hartelijke boetedoening, zijn onderdrukt volk weder mogt begenadigen, en, tot opbeuring van hetzelve, de hand van hem, zijnen knecht, mogt zegenen (*). Eer hij zijn vaderlandlievend verlangen aan den Koning te kennen gaf, wendde hij al wederom een biddend oog naar God van den Hemel (†). Had de Koning hem zijn verlangen toegestaan, het was, omdat ‘Gods hand goed over hem geweest was (‡)’. Wilden de naburige vijanden hem verhinderen in het opbouwen der muren, door hemzelven en zijn volk te bespotten, te verachten, van rebellie tegen den Koning te beschuldigen, hij sprak: ‘God van den Hemel zal het ons doen gelukken, en wij, zijne knechten, zullen ons opmaken en bouwen (§).’ Om de werklieden tot heldhaftige verdediging tegen de vijanden aan te moedigen, zeide hij: ‘God zal voor ons strijden (**)’. Hij had niet gehandeld als de Landvoogden, die vóór hem geweest waren, ‘om der vreeze Gods wille (††).’ Naauwelijks waren de muren en poorten der Hoofdstad voleindigd, of zij werden aan God toegewijd (‡‡). Van God ging nehemia in al zijne handelingen uit; en, in stede van daarin iets
overdrevens te vinden, komt het mij allezins natuurlijk voor, dat hij, zijner edele werkzaamheid voor het Vaderland zichzelven bewust, gedurig bidt: ‘Gedenk mijner, mijn God, ten goede!’ (§§)
III. Ik meen bewezen te hebben, dat nehemia voor zijn Vaderland op eene edele wijze is werkzaam

{==413==} {>>pagina-aanduiding<<}
geweest. Een Voorbeeld mag hij alzoo zijn voor ieder, tot welk Vaderland hij behooren moge; een Voorbeeld ook voor ons, die ons beroemen mogen, Oud-Nederland tot Vaderland te hebben.
Buiten twijfel was de Joodsche Staat allezins een belangrijke Staat. Dezelve heeft, onder de hand der Voorzienigheid, een' verbazenden invloed op de godsdienstige beschaving des menschdoms uitgeoefend; wat zeg ik? van denzelven heeft de echte beschaving, als uit een middelpunt, hare stralen over den ganschen aardbodem uitgeschoten. Wel was dus die Staat waardig, dat men aan zijne instandhouding en heilsbevordering zijne krachten toewijdde. - Maar ook Nederland moet niet met kleinachting worden aangezien. Dat land der helden, der echte beschaving, der ware vrijheid, dat in elk vak van wetenschap en kunst beroemde mannen heeft opgeleverd, dat steeds zulk een' heilzamen invloed op Europa heeft uitgeoefend, en waaraan ons werelddeel, ook in de jongstverloopene jaren, meer is verpligt geworden, dan het wel met daden erkent; dat land is waardig, dat men daarvoor op eene edele wijze werkzaam zij. Kan men dit niet met die krachten, welke nehemia bezat; een ieder, hoe karig bedeeld, hoe gering van stand en rang, kan tot heil van het land zijner geboorte of inwoning het zijne toebrengen. Vervulle men maar de allen gelijkelijk opgelegde burgerpligten; want hoe geregelder de loop is van elk rad, des te geregelder en krachtiger zal ook de werking zijn des geheelen werktuigs van Staat. Vóór alle dingen zij men op zijne hoede, om het oor niet te leenen aan de influisteringen van staatkundige dweepers, of, wat nog erger is, van lage fortuinzoekers; men zou daardoor noch zijn eigen waar belang, noch dat van het algemeen bevorderen. Alles in de gansche natuur ontwikkelt zich langzaam; bij trappen leidt ook de Hemelsche Opvoeder het menschdom tot zijn doel; zou de Staatkunde hierop uitzondering willen maken? Ach! de Geschiedenis heeft het geleerd, wat men wint

{==414==} {>>pagina-aanduiding<<}
met de door God vastgestelde wetten te willen verbreken, met niet te willen hervormen, maar alles omkeeren! ‘De Omwenteling is - zegt zeker Fransch Schrijver - als saturnus; zij verslindt hare eigene kinderen. (*)’ Omwenteling voert in de eerste plaats tot regeringloosheid, en, in stede van aan één, moet men dan aan vele Opperhoofden gehoorzamen; maar dan ook wordt het waar, wat voltaire ergens gezegd heeft: ‘Ondanks mijne buitengemeen sterke zucht naar vrijheid, zou ik toch liever willen leven onder den klaauw van eenen leeuw, dan onophoudelijk blootgesteld te zijn aan de tanden van een duizendtal ratten. (†)’ Hiermede wil ik niet, dat men in het burgerlijke slaafs zich aan alles zal onderwerpen; dit immers zou verongelijking zijn onzer redelijke natuur. In een land van ware vrijheid mag ieder zijne gedachten, ook over het staatkundige, op eene betamende wijze openbaren; maar - ga men hierin met de meestmogelijke bedachtzaamheid te werk, opdat men niet het vuur der ontevredenheid aanblaze, en wantrouwen verwekke op het hooge Landsbestuur. Weet gij, wat er vereischt wordt, om uwe eigene huisgezinnen waardiglijk te besturen; meent gij, dat het zoo gemakkelijk is, eene bevolking van twee en een half millioenen zielen te regeren? Zoeke men toch in het onvolmaakte het volmaakte niet! en - menge men zich niet te veel in de dingen der hoogere Staatkunde! Het schip bereikt de haven
niet, wanneer alle varensgezellen te gelijk aan het roer willen staan, en de paarden slaan eindelijk aan het hollen, als men gedurig, uit overdreven vrees, in de teugels van den voerman grijpt.

{==415==} {>>pagina-aanduiding<<}

Veelal stelt men, bij zijne oordeelvellingen over het Landsbestuur, en bij zijne werkzaamheden voor het Vaderland, het belang, en wel het tijdelijk belang, tot maatstaf; is dit een blijk van diep verstand en van een braaf, echt vaderlandlievend hart? Kunnen dan zoo vele strijdige belangen in een en hetzelfde land zoodanig worden behartigd, dat ieder zijnen wensch volkomen ziet vervuld? Waar goede wil op den voorgrond staat, daar moet men zich bereidvaardig aan de maatregelen en verordeningen van het hoog Bewind onderwerpen. Zij en blijve men dan, in navolging van nehemia, op eene edele wijze voor het Vaderland werkzaam! Heeft men reeds zoo vele offers op het outer des Vaderlands gelegd, en zou men nu zijne hand terugtrekken, of door kleingeestigheid en moedeloosheid doen verloren gaan, wat met zoo veel bloeds en tranen is gekocht?
Valt het somwijlen moeijelijk, moed te houden, de Godsdienst, en wel de Christelijke Godsdienst, is in staat, om de zinkende krachten weder op te beuren. Godsdienst geeft voedsel aan Vaderlandsliefde, en echte Vaderlandsliefde openbaart zich in edele werkzaamheid. Wat men door Godsdienst vermag, heeft nehemia's voorbeeld, en ook de Geschiedenis onzes Vaderlands, ten overvloede geleerd. Waarde Medeleden! indien het waar is, dat twee magtige Rijken, met het magtelooze België in hunne klaauwen, ook met vlammende blikken staren op den ondergang van Oud-Nederland, - bij de asch der vrije Vaderen; bij de eer, de rust en het belang van u en uwe kinderen; bij de liefde voor den besten der Koningen - wij bidden het u - stelt dan hunne helsche pogingen te leur, door werkzaamheid, door edele werkzaamheid, voor het innigst dierbaar Vaderland!


Iets over Hogarth, den vermaarden Engelschen schilder en graveur, geboren in 1697, overleden in 1764.

Hoe grillig is het menschelijk lot! De zoon van een'

{==416==} {>>pagina-aanduiding<<}
meesterknecht op eene drukkerij wordt als leerling besteld bij een' graveur op staal. Wat liet zich, onder dusdanige omstandigheden, van hem anders verwachten, dan een gewoon werkman? Op zekeren dag ziet hij, op een echt Engelsch volksfeest, een' twist tusschen twee drinkebroers, die de een den ander', met eene bierkruik, een' geweldigen slag toebrengt. De afgrijselijke gelaatsuitdrukking van den bloedenden gewonde wekt het satiriek genie van den graveursleerling. Hij schetst de monstreus belagchelijke caricatuur, voelt zijne roeping, en - Engeland bezit zijnen hogarth!
De hartstogten, ondeugden, spelen, wederwaardigheden en tegenspoeden der gemeene volksklasse hadden hunnen schilder gevonden. Maar welk een afstand nog van den roem en de fortuin, hem voorbehouden! Hij worstelt met het gebrek, met de behoefte. Om twintig (Eng.) schellingen door zijne hospita geplaagd, wreekt hij zich, door eene pikante caricatuur van haar te maken. Hij schildert uithangborden, graveert adreskaartjes, familiewapens, boekentitels, vignetten, bloem- en loofwerk. Hij is de werkman der boekverkoopers.
Steeds dezelfde armoede, dezelfde onbekendheid. Hij telt reeds negenentwintig jaren, en roem en fortuin blijven doof voor zijne regtmatige aanspraken. Er verschijnt eene uitgave van het dichtstuk Hudibras met platen. Die platen zijn van hogarth. Men herkent in hem een' callot - een' toekomstig' overwinnaar van callot: de vermaardheid is daar; de armoede wijkt.
Hogarth, met zijn krijt of zijn penseel in de hand, is een shakespeare in het koddige; een Wijsgeer, somwijlen wat grof (cynisch) in de uitwerking, maar altijd zedelijk in de gedachte.
Scherp en diep waarnemer, nam hij nu eens de Allegorie te baat, en schilderde, voor de zaal der Vauxhall van Spring-garden, de vier deelen van den dag, de bezigheden, de vermaken, die denzelven vervullen, en schreef tusschen den wijzer van een uurwerk en den rook van een' schoorsteen de zinspreuk, welker ernst hier satire

{==417==} {>>pagina-aanduiding<<}
werd: Sic transit gloria mundi! Dan weder maalde hij, in zes platen, het leven eener lichtekooi, in al deszelfs wisselingen, van eene kroeg in Yorkshire in een logement te Londen, van een prachtig hôtel op eene vliering, van een openbaar huis in eene gevangenis, en eindelijk van het gasthuis naar het graf!
Schilderde hij eene kerk van binnen, hij vertoonde ons de fijnen van professie, geknield in de houding van de grootste aandacht of algeheele zelfverzaking, en over de armbos maalde hij - een spinneweb!
Thans was zijn roem gevestigd. Opgewonden en stout geworden door zijn gelukkig slagen, werd hij een aristophanes. Zijne caricaturen werden portretten, nu van Magistraatspersonen, dan van andere groote personaadjen; en hij deed te hunnen koste lagchen. In een vrij land levende, vormde hij eene Oppositie met zijn penseel, gelijk de Dagbladschrijvers met hunne (wel eens giftige) pen.
Zoo groot was zijne faam, dat zijne schetsen tot naar China geraakten, waar men dezelve op porseleinen theekoppen overbragt.
Lavater vooruitstrevende, maalde hij de gelaatstrekken der menschelijke karakters.
Zijne zes platen van het huwelijk naar de mode leverden het onderwerp tot eenen Roman en een Tooneelspel.
In stede van, gelijk de beroemde Britsche Afgevaardigde martin, voordragten in het Parlement te doen ter gunste der huisdieren, schetste hij tafereelen van wreedheid, zoo roerend, dat een voorbijganger op Londens straten, een' karreknecht een zijner paarden ommeêdoogend ziende slaan, uitriep: ‘Ellendeling! kent gij de plaat van hogarth niet?’
Zich niet vergenoegende met het graveerijzer uit te munten, nam hij de pen te baat, en schreef een vernuftig werk, Ontwikkeling van het Schoonheidsgevoel.
Hij was de vriend van fielding en van garrick, en evenaarde hen in talenten. Fielding stierf, zonder dat er een portret van hem bestond. Garrick, die een gelaat naar welgevallen konde aannemen,

{==418==} {>>pagina-aanduiding<<}
zoo bewegelijk waren zijne trekken, deed die van den Schrijver van Tom Jones op zijn gelaat herleven; en de schilder, zich op staanden voet voor de nakomelingschap meester makende van deze voorbijgaande opwekking, daargesteld door de onbegrijpelijke buigzaamheid der gelaatsspieren van den Acteur, vereeuwigde die, als 't ware, op het doek.
Hij maalde zichzelven, de Muze des Tooneelspels schetsende, welke hem zoo vaak de kleuren voor zijn palet mengde. Kort vóór zijn afsterven, ten gevolge van eene slagaderbreuk, schetste hogarth zijn laatste werk, zijn kunstenaars-testament. Deze arbeid, het einde aller dingen geheeten, vertoont ons de beeldtenis van den Tijd, op de overblijfsels van zuilen liggende te rusten. Men verhaalt, dat hij, dit tafereel voltooid hebbende, zijn palet verbrak, en uitriep: ‘Ik heb afgedaan!’ Zoo riep de oude zwaardvechter van virgilius, den palm der overwinning ontvangende, uit: Hic caestus artemque repono!
Men rigtte hem eene gedenkzuil op te Chriswick, en, wat nog grootere eer is, horace walpole was zijn levensbeschrijver.





Tafereelen uit het maatschappelijk leven der Noord-Amerikanen.

(Vervolg van bl. 325.)

Huurhuizen.

Nadat wij eenige weken in New-York rondgezien en berigten ingewonnen hadden, welke echter niet zeer tot genoegen uitvielen, besloot mijn man evenwel, ons voorgenomen plan verder ten uitvoer te brengen, en van den schoonen herfst gebruik te maken tot het doen van eene reis in het binnenland, om aldaar landerijen, welke te koop waren, te bezigtigen. Ik wilde intusschen in de stad blijven en eene kleine woning betrekken. Men is meestal genoodzaakt, een geheel huis te nemen, als men niet onder de laagste volksklasse, het uit-
{==419==} {>>pagina-aanduiding<<}
schot van alle werelddeelen, of onder het gezucht van geheel verarmde lieden het leven wil doorbrengen. De huizen worden gewoonlijk van den eersten Mei tot denzelfden dag van het volgende jaar verhuurd. Om niet lang op straat rond te dwalen, gingen wij naar een zoogenaamd bureau. Een Mulat stond aan het hoofd van dit ambt, gelijk hij het noemde. Hij liet ons terstond een' halven dollar voor inschrijvingskosten betalen, ofschoon geene pen op papier kwam. De man verzekerde, ons naar wensch te kunnen bedienen, en gaf ons een' kleinen Mulat, als geleider, mede, om ons de vrije woningen aan te wijzen. De knaap liep met ons straat in straat uit, tot dat hij eindelijk een plakschrift op eene deur vond en terstond hard aanklopte. Het huis was eerst over vier weken te betrekken, en dus ging de togt verder. Weldra bemerkten wij, dat onze leidsman niet meer wist, dan wij zelven. Wij gaven hem dus een' schilling en wilden hem laten gaan. De knaap eischte nog drie schillings voor tijdverzuim. Lagchend weigerden wij hem dezelve, en hij verwijderde zich. Maar nog denzelfden avond kwam een geregtsdienaar, welke de geweigerde drie schillings en bovendien anderhalven dollar voor onkosten van ons vorderde. Tegenpraten hielp niet - wij moesten dus betalen.
Eer het aan iemand wordt toegestaan, een huis te bezigtigen, moet hij eene soort van verhoor bij den eigenaar ondergaan. Dezelve doet gewoonlijk de volgende vragen: Hoe lang zijt gij reeds hier? Welke bekenden hebt gij hier? Wat is uw bedrijf? Van waar komt gij? Hoe lang wilt gij hier blijven? Hoe sterk is uw gezin? Hoe veel kinderen? Hoe oud ieder? Hebt gij geld in de bank? Hebt gij koopwaren? enz. Valt een enkel antwoord niet naar zijnen wensch uit, zoo zegt hij terstond: Het zal niet aangaan. En dan is er geen woord meer uit hem te krijgen; hij zet zijne huiselijke verrigtingen voort, als ware er niemand bij hem. Doch is hij met de opgave tevreden, dan wordt hij terstond spraakzaam, vriendelijk, dienstvaardig, voorkomend, zelfs vrolijk en aardig, tot dat de overeenkomst getroffen is; maar dan neemt zijne gedienstigheid ook weder op eenmaal een einde - de koude, weinig sprekende Amerikaansche Gentleman is wederom daar, tot aan den bepaalden termijn, wanneer hij komt en vraagt, of men nog een jaar wil blijven.
Wanneer men eenige huizen bezigtigd en eenige verhooren ondergaan heeft, gevoelt men weinig lust, om verder te zoe-
{==420==} {>>pagina-aanduiding<<}
ken. Men grijpt dus maar toe, als men slechts eenigermate kan denken, eene tamelijke woning gevonden te hebben. Ook zijn de huizen, met geringe uitzonderingen, allen vrij gelijk gebouwd: twee kamers op de eerste verdieping, even zoo vele gelijkvloers, en twee onder den grond, waarvan een de keuken is, maar licht genoeg en gerijfelijk; achter het huis een kleine tuin met een' regenwatersbak en een op het aanzien aardig tuinhuisje, maar dat eigenlijk een geheim gemak is. Gebouwen, waarin men winkels vindt, hebben eene verdieping meer. Zoodanig zijn de huizen, zoodanig de bewoners en eigenaars, van Flattsburg tot New-Orleans, van Boston tot aan Jefferson-City aan de Missouri; overal ziet men in het stoffelijke en zedelijke eene groote gelijkheid. Men vindt in New-York ook gebouwen van vier, ja meer verdiepingen; maar deze zijn eigenlijk bergplaatsen voor den handel in het groot, welke buiten het kantoor geene stookplaats hebben. Over het geheel wordt er niet hecht getimmerd, en de spaarzaamheid in dit opzigt te ver gedreven. In 1830 liet een rijk koopman alhier een zes verdiepingen hoog magazijn bouwen. De muren hadden slechts een' halven steen dikte. Om ruim driehonderd dollars te bezuinigen, had de man het gebindte en de balken niet op de gewone wijze laten bevestigen. Hij beredeneerde, dat het gebouw door eigene zwaarte vastheid genoeg zou bekomen; en te dien einde bestemde hij de bovenste verdieping voor de zwaarste goederen. Binnen zes maanden stond dit magazijn; het prachtig ingerigte kantoor wemelde van schrijvers; dagelijks werden ijzerwaren omhoog geheschen. Dit ging eene week lang goed. Maar op eenen avond ten vijf ure, als de kantoorbedienden, op één' na, naar huis gegaan waren, stortte
plotselijk het gansche gebouw in. Zes of zeven personen geraakten onder het puin. Alle nieuwspapieren riepen het wee uit over den eigenaar: zoo schandelijke karigheid moest voorbeeldig gestraft worden. Maar weldra was alles weder stil. In Amerika is de wet alles; het geld alleen staat boven dezelve.


Opvoeding.

Wanneer men de menigte van opvoedingsgestichten voor jonge Ladies ziet, en vooral, hoe velerlei daarin geleerd wordt, zoo begrijpt men naauwelijks, hoe het gezellig onderhoud in dit land zoo eentoonig en vervelend zijn kan. In alle deze scholen wordt, behalve het Engelsch en Fransch, ook

{==421==} {>>pagina-aanduiding<<}
het Spaansch onderwezen; rekenkunde, geschiedenis, oude en nieuwe aardrijkskunde, fabelkunde, natuurlijke historie, kruidkunde, algebra, meetkunde, scheikunde, oefeningen in stijl, fraaije letteren, dichtkunde, wijsgeerte, redekunde, oude en nieuwere schrijvers worden behandeld; sterrekunde is een hoofdvereischte, en ook de ontleedkunde wordt vooral door de lieve meisjes bestudeerd. Dans, declaméren, schilderkunst, klavier, harp en gezang worden op deze vrouwelijke Akademiën met groote vlijt en voortreffelijk gevolg beoefend, zoo men namelijk geloof mag slaan aan getuigschriften en eereprijzen, met welker uitdeeling men echter een weinig te kwistig schijnt te werk te gaan.
Bij een bezoek, dat ik in de meest beroemde school van dezen aard deed, viel bijzonder mijne opmerkzaamheid op een meisje van omstreeks vijftien jaren. Zij droeg een groot eereteeken, met het omschrift: Wetenschap der menschelijke Anatomie. In het midden stond: Prijs voor de grootste vlijt. En de vrouw, die aan het hoofd der Inrigting stond, verzekerde mij in allen ernst, dat de jonge Lady telkens dezen prijs behaalde. Ik dacht bij mijzelve, dat ik mijne dochter nooit in verzoeking wilde brengen, om zoodanigen eereprijs te verdienen; nogtans prees ik het zoo leerzame meisje en de veelomvattende Inrigting. Terstond hield men mij voor eene diepdenkende vrouw, en liet mij huis en tuin doorwandelen, zonder zich verder om mij te bekommeren. Het geringste teeken van afkeuring wordt den vreemdeling in Amerika, waar men van de hoogste volkomenheid der natie in alles zoo regt innig overtuigd is, nooit vergeven. Deze overtuiging, of liever deze waan, maakt de Amerikanen tot het gelukkigste volk der aarde, naar hunne meening althans, en vergoedt hun werkelijk alles, wat hun nog ontbreekt. Terwijl ik het huis doorkruiste, kwam ik voorbij eene openstaande kamer. Daar zat een meisje aan het klavier en speelde naar hartelust; achter haar was de leermeester gezeten, die een nieuwspapier las, en van tijd tot tijd uitriep: Bravo! regt goed! speel slechts verder.
Eene andere kamer had tot opschrift: Museum. Dit was het pronkstuk, het fraaiste vertrek van het gesticht. Hier werd alle drie maanden onderzoek gedaan naar de vorderingen. Hier was alles ingerigt, om het oog der ouders te verbijsteren, ten einde deze hunne kinderen naar eene zoo voortreffelijke school mogen zenden. De boekerij bevat een paar

{==422==} {>>pagina-aanduiding<<}
honderd banden, waaronder misschien vijftig Bijbels. De wanden zijn met vele, deels prachtige, landkaarten behangen, maar alle van de Vereenigde Staten. Men liet mij voorbeelden van schoonschrijven zien en ook eenige teekeningen, welke laatste echter weinig te beduiden hadden. Eenige chemische toestellen, mathematische instrumenten, een teleskoop, aardgloben van verschillende grootte versieren de kleine zaal, in welker midden een zeer goed planetarium prijkt. Eene groote glazen kas bevat eene kleine verzameling van Noord-Amerikaansche delfstoffen, benevens eenige juist niet zeldzame schelpen, en anatomische praeparaten in was, welke zeer fraai en duidelijk zijn.
Des avonds was er bal; dat wil zeggen, de meisjes kwamen bij elkander in eene groote kamer, welke tot opschrift heeft: Dans-Akademie. Aan het boven- en benedeneinde der zaal brandde eene smeerkaars, en eene derde stond in het midden op den grond. De Amerikaansche dansmeester kraste op eene viool, zijne vrouw zong, en beide sprongen rond, alsof zij van de tarantula gebeten waren. De dansmeester, die te gelijk krijgsman en wel majoor was, kommandeerde de toeren; maar slechts weinig meisjes deden mede - de meesten zaten stil, met een trotsch, meer of min spottend voorkomen, tot dat de afgebrande kaarsen een einde aan het zoogenaamde bal maakten.
Naar deze voornaamste Akademie of school voor jonge jusvrouwen zijn de andere gestichten ingerigt en trachten dezelve te evenaren; gelijk men dagelijks uit aankondigingen in de nieuwspapieren kan vernemen. Elk berigt van dien aard eindigt met de verzekering, dat de lessen juist eenen aanvang nemen. Intusschen kan geen ondernemer hopen, dat hij zijne leerlingen langer, dan twaalf weken, zal behouden; want het behoort tot den roem eener goede opvoeding, dat een meisje twintig tot dertig scholen heeft bezocht. Een algemeene grondregel dezer gestichten is, de bekwaamheden der kweekelingen steeds enkel door aangename middelen te ontwikkelen. Dus wordt alleen geprezen; berisping kunnen deze teêrgevoelige schepseltjes niet verdragen - zij zouden bij de minste bestraffing op staanden voet de school verlaten, en dezelve het vertrouwen geheel doen verliezen.
In de jongensscholen handelt men met vrij wat meer nadruk. De hand des meesters is hier steeds gewapend met een' rotting, welke ten minste een' halven duim dikte heeft, en

{==423==} {>>pagina-aanduiding<<}
tot eene dubbele dienst, om te wijzen en om te dreigen, onophoudelijk in beweging blijft. Voorts is in het onderwijs eene groote eenzijdigheid en bekrompenheid op te merken. Zoo verstaat men b.v. door Nieuwe Geschiedenis alhier de Geschiedenis der Vereenigde Staten, en wat Oude Geschiedenis heet, is een uittreksel uit de Romeinsche Geschiedenis, van romulus tot aan konstantijn den Grooten. Met bestraffingen zijn de meesters op deze scholen niet karig. Gelijk geen meisje zonder eereblijk, zoo komt geen knaap zonder blaauwe vlekken te huis, en vooral de leerlingen in vreemde talen ontvangen een ruim aandeel. Zoo Spartaansch worden de knapen behandeld; terwijl men ten opzigte der meisjes eene teederheid in acht neemt, welke de hoogste hoffelijkheid der oude Riddertijden eere aangedaan zou hebben.
Prijzenswaardig zijn de vele armenscholen, alwaar de kinderen onderwijs in de Godsdienst, in lezen, schrijven, rekenen en in de aardrijkskunde, voor zoo veel Noord-Amerika betreft, ontvangen, en dus, voor niet, ten naastenbij even zoo veel leeren, als die der rijksten met groote kosten. Deze scholen bestaan meerendeels uit vrijwillige giften, welke bij openbare examens door degenen, die dezelve bijwonen, in een daartoe geplaatst bekken geworpen worden. Vertoont zich misschien bij zulke gelegenheden ook Amerikaansche praalzucht, deze wordt dan toch dienstbaar gemaakt ter bevordering van eene zeer nuttige zaak.

(Het vervolg hierna.)






Aan Mevrouw B., te Amsterdam.

Waarde Vriendin!

Hiernevens, ingevolge uw verzoek, een afdruk van het vijfentwintigjarig Verslag der Inrigting: Voor Vrouwen door Vrouwen. Men kan daarvan geen exemplaren voor geld bekomen; maar de Directie deelt ze gaarne uit aan allen, die er belang in stellen. Ik voldoe met te meer ijver aan uw verlangen, omdat ik zoo zeer overtuigd ben van het nut, 't welk deze Inrigting alhier reeds heeft gesticht, dat ik niet kan nalaten den wensch te voeden, soortgelijke ook in andere Steden van ons Vaderland in werking te zien. Misschien ware daartoe

{==424==} {>>pagina-aanduiding<<}
het meer algemeen bekend maken van dit Verslag bevorderlijk, en zou het allezins nuttig kunnen zijn, hetzelve in een of ander geacht en algemeen gelezen Tijdschrift te plaatsen. Zoo de gelegenheid u daartoe voorkwam, houde ik mij wel verzekerd, dat de Directie dit niet anders dan met genoegen zal zien. Haar doel toch is nuttig te zijn, en dit gedrukte berigt is hier ter Stede reeds in vele handen.
Steeds blijf ik
Rotterdam, den 9 Mei 1834.


Uwe dienstwillige Vriendin A.




Verslag over de vijfentwintig verloopene jaren van het bestaan der Inrigting voor Vrouwen door Vrouwen, te Rotterdam; door de directie opgedragen aan allen, die op eene of andere wijze hebben medegewerkt tot derzelver opbouw, bloei en instandhouding.

Het is feest, geliefde Deelgenooten! niet met luidklinkende jubeltoonen, maar het is feest in uwe en in onze harten. Vijfentwintig jaren mogten wij te zamen werkzaam zijn, de eene meer, de andere minder; sommigen wel niet van den beginne af aan, maar toch allen met het heilige doel voor oogen, menschlievendheid uit te oefenen. Wij juichen, daarin geslaagd te zijn; maar wij doen het met een dankbaar gevoel tot Hem, die ons heeft verwaardigd met het voorregt, nuttig te zijn voor onze medemenschen.
Komt, laat ons te zamen overzien, wat wij daartoe in de verloopene jaren mogten verrigten!
De wording onzer Inrigting niet aan allen genoegzaam bekend zijnde, willen wij die met eenige woorden aanstippen. In het jaar 1809 verbonden zich eenige Vrouwen, om alhier ter Stede, gelijk in sommige andere Landen, het lot van behoeftige, gehuwde Kraamvrouwen te helpen verzachten. Verlangende onbekend te blijven, hadden zij met vele tegenwerking te kampen, veroorzaakt, het zij uit onkunde van het voorgestelde plan, of wel uit andere verkeerde inzigten, die het best is met stilzwijgen voorbij te gaan; maar het bewustzijn, eene goede zaak zonder eenig eigenbelang te beoogen, maakte het tot pligt, alle bezwaren uit den weg te ruimen;

{==425==} {>>pagina-aanduiding<<}
hetwelk dan ook in datzelfde jaar reeds in zoo verre gelukte van alles in gereedheid te mogen krijgen, en er met een getal van 91 Inteekenaren op de eerste lijst zesenveertig Vrouwen werden geholpen.
Eenigen tijd alzoo hebbende voortgewerkt, werd onze Inrigting bedreigd door eene veel grootscher te worden verduisterd. Onder de Fransche Keizerin werd eene Charité Maternelle aangekondigd, als iets hier geheel nieuw. Vorstelijke goedkeuring werd met veel ophefs aan de Deelnemeren toegezegd, als ware dat de voornaamste aansporing tot weldoen; een gedeelte onzer Directie werd ook met aanzoek tot deelneming vereerd, zonder er evenwel gebruik van te maken. Weinige maanden slechts bestond dit zoo zeer aangeprezen en zoo veel belovend Genootschap: bij verandering van Bestuur stortte ook het kaartengebouw in, dat zonder vaste fondamenten niet duurzaam konde zijn; en onze eenvoudige Inrigting, die haren stillen gang was blijven gaan, nam al meer en meer toe in de algemeene goedkeuring en dus ook in Deelnemeren.
Ons Land weder onder deszelfs wettig Bestuur gekomen zijnde, rekenden wij het tot eenen aangenamen pligt, van het bestaan dezer Inrigting openlijk kennis te geven aan eenige Leden der Vorstelijke Familie, en werden ons daarop dadelijk jaarlijksche giften toegezegd door H.M. de Koningin en HH. KK. HH. Mevrouwen de Douarières van Oranje en van Brunswijk, tevens vereerd wordende met verzekeringen der hooge goedkeuring over onze pogingen.
Na het overlijden dezer twee laatste Vorstinnen, behaagde het aan Z.M., onzen geëerbiedigden Koning, dezelfde giften te blijven schenken, die wij jaarlijks van beiden genoten; en toen, kort na de verbindtenis, zoo zegenrijk voor Nederland, ons bestaan ook aan de beminde Kroonprinses werd bekend gemaakt, volgde ook weldra de toezegging eener jaarlijksche gift van deze Vorstin, immer zoo bereid de weldoende hand uit te strekken.
Schoon slechts met weinige woorden, moeten wij het toch belijden, dat, alvorens bovengemelde giften onze kas versterkten, de vrees wel eens ontstond, het gemaakte plan niet zoo geheel te kunnen volhouden; onze berekeningen waren te veel in het voordeel der Armen, en te weinig op onvoorziene duurten of andere tegenvallen gemaakt; wij hadden ook mogelijk in onzen ijver voor de goede zaak te voorbarig ge-
{==426==} {>>pagina-aanduiding<<}
droomd over ruimeren bijstand, dan bij nieuwe Inrigtingen en rijper inzien kon verwacht worden. De tijd moet eerst eene vreemde plant doen opgroeijen, eer zij beoordeeld en geprezen kan worden.
Gelukkig is die tijd al sedert lang voor ons gekomen, en de jaarlijksche berigten zijn zoo vele getuigen van den steeds toenemenden bloei van het Genootschap.
Uit alle die berigten willen wij, volgens belofte, opsommen het aantal der ten volle bedeelde Vrouwen (in dit laatste jaar 268) en de hoeveelheid uitgereikte giften; zijnde geweest, alles van het eerste begin af gerekend, vijfduizend tweehonderd achtendertig Vrouwen en de navolgende goederen, als: 381 groote hemden, 4336 kleine dito, 351 lakens, 32507 luren, 502 vrouwen mutsen, 5399 wollen dekentjes, 9829 roode lappen, 10625 bandjes 5796 wollen borstrokjes, 2895 maten grutten, 4677 brooden, 6671 ponden rijst en 2480 ponden koffij; bedragende de gelden, enkel uitgegeven voor verleende hulp, de som van vijftienduizend zevenhonderd achttien guldens.
De extra-bedeelingen van turf, groote wollen dekens, minnengelden, benevens naailoonen, gebruik van bedden en doopgoed, en nu en dan verkwikkingen, kunnen nu niet wel bepaaldelijk worden opgegeven; deze waren steeds meerendeels afkomstig van geheime of openlijke giften, tot dat einde geschonken. Wij zegenden daarvoor de milde Gevers in iedere felle koude, want door hen werd immers nog in menig hokje het verkleumde gezin, bij den vrolijken haard, tot dankbaarheid gestemd; en van de gewone inteekeningen waren deze uitgaven onmogelijk geweest, gaande elke vaste bedeeling die reeds ver te boven; vooral door het gestadig verhoogen der wollen goederen, dat een zeer aanmerkelijk verschil is sedert het eerste jaar.
Nimmer werden brave Weduwen, die de bedeeling nog behoefden, van de hand gewezen; het aantal derzelven was door de ongelukkige ziekte in het vorige jaar grooter dan ooit, hebbende zich tot ondersteuning aangemeld niet minder dan tweeëntwintig, die allen zonder briefjes geheel voor rekening van het Genootschap kwamen; ook voor tweelingen in behoeftige gezinnen werd altoos hulp verleend, en voor moederlooze zuigelingen gedurende eenige weken gezorgd. Gelukkig is voor dit laatste geval slechts eene kleine

{==427==} {>>pagina-aanduiding<<}
som benoodigd geweest; een treffend bewijs, dat Almagt en Goedheid in de bangste oogenblikken zoo wel waakt en zorgt aan de sponde der Armen als aan die der Rijken.
Bij de overziening van alle de uitgereikte goederen kan de opmerking niet ontgaan, van hoe veel en uitgebreid nut de penningen zijn geweest, tot dat einde geschonken. Zeker zijn er onder de begiftigden, die niet geheel zijn ontbloot van het noodigste, en die door vriendenhulp nog wel een en ander hadden kunnen bekomen, in geval het Genootschap niet had bestaan; maar wij kunnen zeker stellen, dat ten minste twee derden minder goederen door dezelfde menschen, welke nu genoten, zouden zijn aangeschaft geworden, indien zij dat zelve hadden moeten doen. Zij, die het nooit hebben bijgewoond, kunnen het zich naauwelijks verbeelden, uit hoe weinige oude lapjes soms de geheele luurmand eener arme vrouw bestaat, en hoe dikwijls nog goede buren het hunne moeten toebrengen tot de noodigste bijdragen. Hoe veel handenarbeid is dus niet bevoordeeld, van den bewerker der grondstoffen af tot op de behoeftigen, die voor een gering loon door de naald het goed hunnen vorm geven; allen mogten zij er meer of minder van genieten, tot dat de laatste eigenlijke bestemming bereikt werd, en de nieuwe wereldburger, in plaats van met lompen bedekt, behoorlijk gekleed aan de verheugde moeder werd voorgesteld.
Wij kunnen niet ontveinzen de hoop te hebben gevoed, dat, en uit hoofde van het geuite verlangen van onzen geëerbiedigden Koning, en om het nut der zaak zelve, geen vijfentwintig jaren zouden zijn verloopen, eer de meeste plaatsen in ons anders zoo weldoend Vaderland ons voorbeeld hadden gevolgd, of op nog doelmatiger wijze Inrigtingen voor arme Kraamvrouwen hadden daargesteld. Aan vele verzoeken van elders om inlichtingen voldeden wij regt gaarne; maar slechts uit weinige Steden hoorden wij tot heden daarvan eenig belangrijk gevolg. Wel heeft van alles het eerste begin zijne moeijelijkheden; zij konden evenwel nergens onoverkomelijk zijn; bij weldenkende Vrouwen kunnen voorschotten in de twee eerste jaren, met zulk een oogmerk, toch niet afschrikkende zijn, en eene bekwame Zaakgelastigde zal ook, voor een matig salaris, in iedere plaats wel te vinden zijn; want hoe gaarne de Hoofddirectie alle werkzaamheden uit liefde alleen verrigt, zoo is evenwel het persoonlijk bezoeken der Armen in groote Steden iets, dat wel in prijse-
{==428==} {>>pagina-aanduiding<<}
lijken ijver kan worden begonnen, maar niet wel kan volgehouden worden op die geregelde wijze, welke noodig wordt geacht tot instandhouding der bepaalde wetten.
Wij wenschen bij deze gelegenheid, daar dit berigt ook naar andere plaatsen moet worden verzonden, dat daar, waar nog dergelijke Genootschappen ontstaan zullen, de keus moge vallen op eene Zaakgelastigde, zoo ten volle daartoe geschikt als de waardige Vrouw, die van den beginne af met ons werkzaam is geweest. Een post, waarbij men vaste Instellingen moet helpen handhaven, en daarbij tevens de Vriendin der Armen moet zijn, is niet zeer gemakkelijk te vervullen; ook maken klimmende jaren dien nog zwaarder; wij hopen evenwel, dat zij, ten nutte der Inrigting, nog lang zal worden gespaard.
Dat de menschenkennis, in die jaren opgedaan, hare donkere en heldere punten heeft, zal wel niemand bevreemden. De eerste gaan wij met stilzwijgen voorbij; maar het is ons behoefte, het goede te vermelden, dat wij in dien tijd ondervonden. Wij beginnen daarbij met het prijzen der Armen: hunne trouwe terugbezorging van het geleende goed, en dankbare erkentenis voor het genotene (slechts weinige gevallen uitgezonderd), was eene aangename vergoeding voor den tijd, aan hen opgeofferd.
Weldenkende Vrouwen en Meisjes uit den beschaafden kring hebben, door geldelijke en andere bijdragen, zoo wel als door handenarbeid, getoond, haren stand en de voorregten, haar op deze wereld geschonken, waardig te zijn, en hebben alzoo onze pogingen edelmoediglijk helpen ondersteunen. Dit laatste geschiedt vooral in deze dagen, nadat wij ons verlangen te kennen gaven aan eenige bekenden, om dit volgende jaar te vieren, door aan elke bedeelde Vrouw een of twee extra-kleedingstukken te kunnen uitreiken. Deze wijze van feestviering kwam ons de geschiktste voor, en zal wel algegemeen worden goedgekeurd. Veel mogten wij daartoe reeds ontvangen, zelfs van elders uit de eigene waardige handen, die, ofschoon reeds lang van hier vertrokken, nog altoos bleven bijdragen. Groot is echter het aantal voorwerpen, ter bereiking van dit doel, voor het geheele jaar benoodigd. Wij vragen geene offers, want gij allen hebt reeds veel gedaan, maar willen wel bekennen, dat elke gift, hoe gering ook, welkom zal zijn.
Tot het naaijen van reeds gesneden werk hadden wij van

{==429==} {>>pagina-aanduiding<<}
verschillende zijden liefderijk aanzoek. Wél de handen, die het borduursel ter zijde leggen, om grove hemden en andere behoeften voor de Armen te vervaardigen!
Wij hebben getracht een verslag te geven, wat Vrouwen voor Vrouwen, gedurende een vierde van eene Eeuw, hebben mogen doen. Ons rest nog de aangename pligt, melding te maken van, en onze openlijke hulde te betoonen aan zoo vele edele Mannen, wien het Genootschap dank is verschuldigd.
Kostelooze offers van tijd en kunst mogt de Inrigting genieten van de meeste hier gevestigde Heeren Verlos- en Heelkundigen, wanneer andere hulp ontoereikende werd bevonden, en steeds bereidwillige aanbiedingen voor de toekomst.
Voor het groot aantal gedrukte bladen, in zoo vele jaren, is nimmer aan het Genootschap iets berekend geworden.
Dáár, waar bij het rondgaan der lijst de hand reeds koud was, die in vorige jaren daarop met een warm hart had geteekend, werd meestal de weldaad, door de Vrouw begonnen, door den Man voortgezet; en nog onlangs ontvingen wij weder, ter bevordering van het voornoemde doel, ruime geschenken van waardige Menschenvrienden.
Wij erkennen dus gaarne in alle nederigheid, dat, hoewel in de werkzaamheden aan den naam der Inrigting getrouw blijvende, echter de edelmoedige bijdragen van waardige Mannen, met den Vader des Vaderlands aan het hoofd, veel hebben medegewerkt tot de instandhouding en den bloei van het Genootschap.
Niet zonder weemoed staren wij op onze vroegere lijsten, en gedenken aan dezulken, die eenmaal onze getrouwe medearbeidsters waren. Hoe vele namen staan daar nog aangeteekend van haar, die met ons het zaad in de aarde strooiden, of zelfs het later mede tot eenen schaduwrijken boom zagen opwassen, doch nu lang of kort rusten van haren arbeid!
Wij herdenken vooral nog hier aan de verdienstelijke Mededirectrice, ons in het vorige jaar ontvallen. Wij verloren en betreuren wel haren hartelijken omgang; maar, zoo lang de Inrigting bestaat, blijft, door jaarlijksche bijdragen, hare nagedachtenis dankbaar herdacht.
Zietdaar, waardige Deelgenooten, onze taak geëindigd! Eer wederom vijfentwintig jaren zijn verloopen, zullen hoogstwaarschijnlijk andere handen de werkzaamheden verrigten, en eene anders bestuurde pen het gebeurde opteekenen; maar alles bevestigt onze gegronde hoop, dat het Genootschap

{==430==} {>>pagina-aanduiding<<}
zal blijven bestaan, ook dán, wanneer wij allen zijn opgeroepen tot algemeene rekenschap.
Laat ons intusschen blijven arbeiden, terwijl het nog dag is: niemand heeft ooit het ware weldoen berouwd; en wanneer de begunstigde Armen dankbaar erkennen moeten, ‘het kind van God bezocht, is niet van God vergeten,’ hoe zalig is dan het gevoel dergenen, die zich als werktuigen mogen beschouwen in de hand des oppersten Weldoeners, wiens zegenrijken bijstand wij u allen blijven toebidden, op alle uwe wegen!

Rotterdam, Maart 1834.



Verhaal van eene treffende gebeurtenis, in Mexiko voorgevallen.

(Vervolg en slot van bl. 392.)

De Libertad was, onder Engelsche Officieren, bemand met een zonderling zamenraapsel van matrozen uit bijna alle natiën - Franschen, Mexikanen en Portugezen maakten er echter het grootste gedeelte van uit. Dien zelfden morgen waren eenige scheepsjongens en Engelsche matrozen der waakzaamheid van hunne Officieren ontsnapt, en hadden zich naar het kleine eiland begeven, alwaar zij thans in de lage en morsige hutten den baas speelden, aan de Mexikanen en Negers brandewijn schenkende, en onder de ellendige bevolking eene geheele verwarring brengende. De naam van george IV klonk te midden van zotte liedjes, in allerlei taal opgezongen. De dronken bezetting wierp weldra snaphanen en sabels weg. Wij zagen dezelve het eiland rondloopen, onder een luid geschreeuw van: Leve zijne Britsche Majesteit! - Zoo was het gesteld op het eiland, toen de veroordeelden en hunne geleiders aan wal kwamen. Deze laatsten, niet dronken zijnde, meenden zich de meerderheid ten nutte te maken, welke zij uit hoofde van hunne tegenwoordige nuchterheid hadden; maar zij werden geklopt door hunne krijgsmakkers. Er kwam oproer op het kleine eiland; en pablo en perez, gebruik makende van de verwarring, ontsnapten beiden.
Zij konden bezwaarlijk op het eiland blijven, zonder ontdekt te worden; en nog moeijelijker was het, van hetzelve

{==431==} {>>pagina-aanduiding<<}
af te komen. Pablo en perez vonden het dus geraden, vooreerst zich te verschuilen in eenen zandkuil. Daar fluisterden zij zachtkens met elkander, en spraken over het lot, dat hen wachtte, met die ernsthaftige kortheid, welke het uitzigt op den nabij zijnden dood aan het onderhoud in die plegtige oogenblikken geeft. Het besluit, dat zij namen, was het volgende.
De krijgsraad had hen beiden ter dood veroordeeld, maar aan Don josé de vrijheid gelaten, om hun genade te schenken. Zij berekenden, dat, zoo één hunner Don josé kon dooden op het oogenblik, dat deze kwam vernemen, of zijne bevelen ten uitvoer gebragt waren, en de andere zich vrijwillig gevangen gaf vóór het begaan van den doodslag, men dezen laatsten wel vergiffenis zou toestaan, om alleen den moordenaar te straffen. Dit plan was niet geheel van waarschijnlijkheid ontbloot. De veroordeelden vonden er althans het voor hen onschatbare voordeel in, dat zij toch eindelijk zich zouden wreken op hunnen vijand, terwijl voor één van beiden eenige kans op levensbehoud zich scheen te vertoonen.
Maar wie hunner zou de moordenaar zijn? wie sterven, na wraak genomen te hebben? Dit belangrijk punt werd bepaald op eene wijze, die een' zeer merkwaardigen trek van het volkskarakter oplevert. De Mexikanen zijn groote liefhebbers van het spel, en de dood is iets, waarom zij weinig zich bekommeren. Perez trok een spel morsige kaarten uit zijnen zak, en de twee helden begonnen te spelen om alles, wat zij bezaten - geld, metalen knoopen, wapenen, cigaren, linnen, kleedingstukken. Men was overeengekomen, dat de gene, die alles verloor, de taak van wreker op zich nemen, en Don josé aanvallen zou, om hem te dooden, het zij wanneer hij aan wal stapte, het zij des morgens vroeg na zijne aankomst.
Zoo zaten deze twee menschen, in eene diepe en sombere stilte, met de knieën tegen elkander, in eenen zandkuil gedoken. De duisternis van den nacht begon hen te bedekken. Zij hoorden niets, dan het geraas der golven in hunne nabijheid. Met teekenen gaven zij elkander den loop en de wisselingen van het spel te kennen, en merkten dus de kansen op, welke hun voor leven of dood overbleven. Van tijd tot tijd hielden zij op, om te luisteren, of men misschien hen ook vervolgde. Dan hernamen zij het spel weder, en staar-
{==432==} {>>pagina-aanduiding<<}
den op die noodlottige kaarten, waarvan hun zijn of niet zijn zou afhangen. De donkerheid van den vallenden nacht maakte dit alles van oogenblik tot oogenblik nog somberder.
De maan rees statig aan den hemel. Het spel had ruim een uur geduurd, toen perez de partij won. Hij stond op, en ontving van zijnen makker eenige kleine munt, knoopen, tabak, kaarten, twee rozekransen, versierd met groene franjes en gouden koorden. Hierop omhelsden de beide mannen elkander eenige malen, zonder te spreken, doch met eene levendige uitdrukking van diep gevoel, hetwelk de ruwe trekken van hun bronskleurig gelaat geenszins ontleend hadden van de beschaving, welke zij niet kenden. - Zij scheidden.
Perez begaf zich langs den kortsten weg naar de wacht, en bood zich als gevangene aan bij den Korporaal en eenige soldaten, die allen nog dronken waren en op den grond lagen. De andere krijgslieden, welke op hunne beenen staan konden, maakten, onder aanvoering van Don josé, jagt op de vlugtelingen, en doorkruisten het eiland.
Pablo, intusschen, zich een oogenblik bedacht hebbende, op welke wijze hij de hem toevertrouwde taak het best ten uitvoer zou brengen, verliet zijne schuilplaats, en nam den naasten omtrek op. Naauwelijks waren eenige minuten verloopen, of hij hoorde voetstappen van soldaten, die uitgezonden waren, om hem en zijnen makker te vervolgen. De scherpe en doordringende stem van Don josé trof zijn oor. Jong en vlug zijnde, liep pablo met snellen tred naar zee, en bleef geruimen tijd zwemmende, zoodat hij aan de opmerkzaamheid van zijne vervolgers ontsnapte. Zijn plan was, hen op eenen afstand te volgen; maar Don josé hield stil, ging op eenen steen zitten, gaf aan zijne manschap bevel, om zich te verspreiden in verschillende rigtingen, en bleef dus alleen, niet verre van zijnen doodvijand. Ter naauwernood waren zij zoo verre verwijderd, dat men hen niet meer zien kon, of pablo kwam aan het strand, en vloog schielijk op Don josé toe.
Deze meende eerst, dat het iemand was, die hem berigt aangaande de vlugtelingen wilde brengen; maar toen hij een wapen zag blinken in de hand van eenen man, welke met rassche schreden hem naderde, sprong hij op, en stelde zich in postuur. De jonge Mexikaan, schoon onbedreven in de schermkunst, was echter vaardig en behendig, als de meesten zijner landgenooten. Het wapen, dat Don josé in de

{==433==} {>>pagina-aanduiding<<}
verte voor een' degen had gehouden, was eene bajonet, waarmede pablo hem verscheidene steken toebragt, zelfs vóór dat de Kapitein hem herkende. Don josé had zijn' degen getrokken, en verdedigde zich wakker; maar zijne partij liet hem geen oogenblik rust, zoodat hij, door de altijd dreigende punt van die vijandige bajonet onophoudelijk gedrongen, er zelfs niet aan dacht, om hulp te roepen. De strijd duurde niet lang. Don josé bragt aan pablo eenige wonden toe, maar deinsde al verdedigende terug, tot dat hij over een' steen struikelde en viel. Tevens sloeg zijn vijand hem den degen, als bij toeval, uit de hand, zette hem de knie op de keel, en hief de bajonet op, om hem den doodsteek te geven.
Maar Don josé hief zich op, om den dreigenden stoot te ontwijken, en smeekte, op zijne knieën, om levensbehoud. Na een oogenblik van besluiteloosheid, herinnerde pablo zich de plegtige belofte, aan perez gedaan, en riep uit: ‘Neen, gij verdient te sterven, en gij zult sterven; maar ik zal u niet dooden op uwe knieën - herneem uwen degen en sta weêr op, doch maak spoed, want uwe soldaten kunnen terugkomen.’
Onder het spreken van deze woorden trad de jonge Mexikaan een paar schreden terug. Zijn gelaat was veranderd; zijn blik duidde zekere weifeling aan, gelijk doorgaans het geval is, wanneer eene edelmoedige gedachte opkomt, die ons voor het oogenblik minder op persoonlijk gevaar doet letten. Maar de trouwelooze Don josé, zijne kans waarnemende, wierp zich met een' enkelen sprong op zijnen grootmoedigen vijand, ontrukte hem met geweld de bajonet, drukte hem het puntige wapen diep in de borst, en deed hem met eene stuiptrekkende beweging in het zand wentelen.
Don josé haastte zich, om weder bij het wachthuis te komen. Daar vond hij den tweeden gevangene, en gaf de strengste bevelen, om hem niet andermaal te laten ontsnappen. Bij voorraad zich verheugende over de dubbele wraak, die hem verbeidde, verwijderde hij zich en sliep gerust!
Toen perez het lot van zijnen makker vernam, twijfelde hij niet meer aan zijn eigen lot, trok zijne schouders op, rookte eene cigaar, en onderwierp zich aan de harde noodzakelijkheid. Het was tegen middernacht. Hij trok uit zijn' zak het spel kaarten, van pablo gewonnen, en stelde nu aan de soldaten, welke hem bewaarden, voor, om met hem te spelen. ‘Indien gij wint,’ zeide hij, ‘zult gij alles erven,

{==434==} {>>pagina-aanduiding<<}
wat ik bezit.’ Deze voorslag was zonderling. De man zou sterven; het moest alzoo gemakkelijk zijn, het spel van hem te winnen; terwijl geld nu toch geene waarde meer voor hem had. De soldaten besloten dus, van zoo goede kans gebruik te maken, ten einde wettige bezitters te worden van het weinige, dat hem toebehoorde. De versletene kaarten werden op de door rook en wijn bemorste tafel geworpen. Maar de soldaten vonden zich weldra teleurgesteld in hunne verwachting; perez had nooit met meer vlugheid en bekwaamheid gespeeld. De man, die slechts drie of vier uren nog had te leven, verloor niet eene enkele partij. Het geld der soldaten hoopte zich voor perez op - hunne vinger- en oorringen volgden; kortom, hij won alles. Men zou gezegd hebben, dat eenig toovermiddel hem ten dienste stond; juist die kleur, welke hij noodig had, kwam telkens uit. Toen zijne bewakers niets meer te verliezen hadden, kwam de zon op, en het spel nam een einde. Perez pakte zijne laatste winsten in, en stelde die ter hand aan een' der soldaten, welke hem beloofde, dezelve aan zijne vrouw te Vera-Cruz te doen toekomen. Dezelfde persoon nam ook op zich, aan de echtgenoote van perez twee of drie woorden over te brengen, welke deze hem in het oor fluisterde; en niemand heeft vernomen, wat dit geheim was.
Een kanonschot van het fregat Libertad geeft het sein. De bezitting van het kleine eiland grijpt de wapenen, en geleidt perez naar de strafplaats. De man blijft zijne cigaar rooken. Hij zou buiten twijfel liever hebben willen leven, zijne vrouw wederzien, en vooral - zich wreken; maar de vastberaden Mexikaan bezit eene soort van Turksche onderwerping, welke doet berusten in hetgene onvermijdelijk is. Geenerlei hoop verstoorde zijne tegenwoordigheid van geest; en, naardien zijn lot bepaald was, vreesde hij niets meer. Ééne enkele bittere gedachte paarde zich aan zijne onderwerping - het gevoel van het grievend onregt, waarvoor hij moest bukken. Hij was een geboren Mexikaan; maar zijn grootvader had onder de Spaansche troepen gediend, en hij herinnerde zich dit steeds met zekere fierheid. Daarom gevoelde hij in deze laatste oogenblikken niets, dan verachting voor het land, waarin hij zich bevond, en waar de geregtigheid zoo slecht werd gehandhaafd. Bij hem kwam de gedachte op, dat deze Mexikaansche bevolking, welke hem omringde, de toebereidselen tot zijnen dood aanschouwde, en aanspraak op vrijheid

{==435==} {>>pagina-aanduiding<<}
maakte, zonder regtvaardigheid, de moeder der ware onafhankelijkheid, te kennen, inderdaad minachting verdiende. Gramschap, verontwaardiging, gevoel van onregt, behoefte om ten minste door hooghartigheid nog eenigermate zich te wreken, deden een' laatsten bitteren lach op zijn gelaat komen. De zeesoldaten schaarden zich op vijftien schreden afstands van hem. Toen hij hen hunne wapenen zag gereedmaken, plaatste hij de regterhand op het hart, en riep uit al zijne magt: ‘Ik ben een Spanjaard - een Kastiliaan; ik ben geen Mexikaansche hond!’
Don josé, woedend van toorn, schreeuwde, dat men vuur zou geven. De Mexikanen, de onhandigsten van alle soldaten, hadden lang werk, om zich gereed te maken. Ondertusschen nam perez, met een kalm gelaat, de cigaar uit den mond, en sprak, dezelve brandende tusschen duim en vinger van zijne linkerhand houdende, deze woorden tot Don josé: ‘Don josé, gij zijt een lafaard! Slechts op verraderlijke wijze hebt gij pablo kunnen dooden. Hij was veel sterker en dapperder, dan gij zijt; gij hebt hem vermoord!’
Hierop stak hij de cigaar weder in den mond. Don josé, buiten zichzelven van gramschap en een' verschrikkelijken vloek uitstootende, greep een geweer, dat een der soldaten juist had geladen, en legde op perez aan. Het ketste. Perez begon te lagchen, dampte nog eens frisch met zijne cigaar, en sprak verder: ‘Don josé, gij zijt een picaro (een schooijer, bedelaar)! Gij, die met geweld mij mijne vrouw ontroofd hebt, gij waart een zot, toen gij meendet, dat eene jonge vrouw mij, een' Spanjaard en Kastiliaan, zou verlaten, ten gevalle van u, een' gemeenen kerel met het aangezigt van eene hagedis en het ligchaam van eene spin! En wat betreft deze lomperds, wier geweren mij dreigen.....’ Op hetzelfde oogenblik deden eenige kogels hem ter aarde storten. De doodskleur vertoonde zich op zijn mannelijk gelaat. Bloed verwde op onderscheidene plaatsen zijn wit buisje en liep in het zand. Een oogenblik hield perez nog zijnen blik op Don josé gevestigd; toen wierp hij, met teekenen van verontwaardiging, zijne cigaar op den grond, sloeg de armen kruiswijze over de borst, en viel, zonder dat zelfs een zucht hem ontglipte.
Don josé, te Vera-Cruz teruggekomen zijnde, gedroeg zich nog baldadiger dan te voren. - Drie weken later vond

{==436==} {>>pagina-aanduiding<<}
men zijn ligchaam, doorboord met verscheidene dolksteken, liggen bij de poort van Santa-Fé.
In dit land bekommert men zich weinig om de levenden, en nog minder om de dooden. De overheidspersonen zijn traag, en de gestorvenen hebben geene middelen, om het geregt aan te zetten tot het doen van nasporingen. Volgens een loopend gerucht, zou Don josé vermoord zijn door de vrouw van perez. Hieraan werd geloof geslagen. Men nam haar gevangen, en wierp haar in den kerker. Aldaar bragt zij veertien dagen door, en betaalde vijf piasters boete; dit is de middelprijs voor een menschenleven in Mexiko.


Regtsgeding. (*)


't Werd tijd - de Waarheid zou eens eind'lijk regtdag houden. 
De List had lang gezorgd, dat dit was uitgesteld: 
Want, was er zitting, 't werd den klager niet gemeld, 
Of hem bedroog 't gerucht: ‘De Waarheid is verkouden; 
Zij houdt haar huis, door hoest en ouderdom gekweld.’ 
 
Een Snuiter, lang getergd door onregt en vervelen, 
Dat voor het heilig regt zoo lang vacantie was, 
Eerst hopend op 't berigt, dat Waarheid weêr genas, 
Mogt nu zich in 't geloof op billijke uitspraak streelen, 
Wanneer hij voor de bank zijn klagt en eischen las. 
 
Een Domper was gedaagde, uit duist'ren hoek gesproten; 
Wellevend was hij niet, maar onbeschaamd en stout. 
Hij had nog anders niet dan twist en wrok gebrouwd: 
Want als de Snuiter pas zijn lichten had gesnoten, 
't Werd nacht in eens, en deze in 't donker uitgejouwd. 
 
Profijter was getuige, en geenszins onverschillig; 
Want, waar de Domper 't licht onvriend'lijk had gedoofd, 
Daar was Profijter ook geheel van werk beroofd, 
Hij, tot den onderstand zoo wachtende als gewillig 
Voor elke kaars op 't end, den Snuiter trouw beloofd. 

{==437==} {>>pagina-aanduiding<<}

Daar opent zich de zaal; de vierschaar is gespannen. 
De Waarheid zit hersteld, gezond en welgezind, 
Onwrikbaar als een rots, toegank'lijk als een kind. 
Al is die Regter vrouw, en zijn partijen mannen, 
Het is een vrouw, die 't licht, geen duisternis bemint. 
 
De Snuiter krijgt het woord; de Domper in een' blaker 
Ter pleitzaal ingebragt, (want voortgaan kan hij niet.) 
Ras in een' hoek gerold, waar hij zijn kans bespiedt, 
Hoort hij stuipschuddend aan, wat hem, confusiemaker, 
Partij in haar beklag tot draaijend weêrwoord biedt. 
 
‘o Waarheid, hoor mij aan!’ zoo spreekt, geheel bewogen, 
De Snuiter tot de vrouw: ‘al is mijn droevig hart, 
Tot laster voor partij, vervuld met snuitselzwart, 
Dat zwart heeft op het staal verhelderend vermogen, 
En wie, die licht bewerkt, is vrij van zielesmart? 
 
Ik was altijd voor licht, dat 't oog niet kon bederven. 
Ik vreesde fellen gloor, en weerde duisterheid. 
Bij kaarsen, oud of nieuw, had ik mij neêrgevlijd, 
En, opdat in de pijp geen kaars te vroeg zou sterven, 
Was vriend Profijter mij tot medehulp bereid. 
 
Gij kent mij, Waarheid! Ja, men wil ook u onteeren, 
Als al te hoog bejaard voor 't menschelijk geslacht. 
De een haat de deftigheid van uwe kleederdragt, 
En de ander zag u gaarne in afgesleten kleêren: 
Is 't wonder, dat m' ook mij, uw' dienaar, stout veracht? 
 
Ik was eertijds, als gij, bemind bij onze vad'ren. 
In koper en in staal werd ik met glans vervuld. 
Wat was de snuiterbak, mijn canapé, gehuld! 
Mahonij, of verlakt, of stof uit zilverad'ren, 
Gepareld om den rand en sierlijk omgekruld. 
 
Doch sinds een nieuw geslacht, zoo rijk in nieuwe vinding, 
Eenschitt'rend kunstlicht heeft voor 't menschdom daar gesteld, 
En ik, gelijk de kaars, nu minder word geteld, 
Trad een verrader met dat kunstlicht in verbinding: 
Gij, Domper! zijt de man, die mij zoo bitter kwelt. 

{==438==} {>>pagina-aanduiding<<}

Hij kan, o Waarheid! geen patent- of gazlicht smoren: 
Hij vreest, dat dan zijn tin geheel versmelten zal; 
Maar denkt, door 't stookverbond ontstaat er ligt'lijk al 
Een slag of schok, waardoor die vinding gaat verloren - 
En daarom is hij 't meest bedacht op mijnen val. 
 
Laat ik de pit wat lang, hij laat de kaars nog schijnen, 
Omdat men dan toch niet of weinig lezen kan: 
Want pijnlijk schemerlicht duldt nog de sluwe man; 
Maar geef ik helderheid, hij doet mijn licht verdwijnen, 
Als heim'lijk werktuig van het snoodste vloekgespan. 
 
Hij, nu wat opgeschuurd, maar meestal neêrgelegen 
In plas of voddekast, gelijk een morsig dier, 
Hij wordt in hand of zak of in een snuifpapier 
Gesmokkeld in 't vertrek; en, sissend neêrgezegen, 
Dooft hij mijn tien en acht zoo wel, als zes en vier. 
 
Gij, Waarheid! kent het nut van mij, dien hij wil boenen 
Uit d' achtb'ren kring, waar ik nog nooit de kaars verried, 
En, als Profijter ze in zijne armen sterven ziet, 
Dan weêr eene and're kaars op nieuw ga afkatoenen, 
Opdat het leergraag hart gestaag u hulde bied'. 
 
'k Eisch dan, o Waarheid! regt - wil mij voldoening schenken. 
De Domper, weet ik, moet misschien nog lang bestaan; 
Maar niet als muiterslaaf, neen, als uw onderdaan, 
Om, mij ter hulp, is 't nood, den mensch tot rust te wenken: 
Zoo vangt men 't leven staag met nieuwe krachten aan.’ 
 
Hier sloot de Snuiter zich. De Waarheid, opgerezen, 
Vroeg, of Profijter ook nog iets te zeggen had. 
Diens antwoord was: ‘De zaak is eerlijk aangevat; 
En wat mijn dienst betreft, door mijnen vriend geprezen, 
Ik vorder, dat men die op regte waarde schat. 
 
Zoo klein niet als voorheen 't geslacht van al mijne oud'ren, 
Ben 'k schier in lengte aan een volwassen kaars gelijk; 
Zelfs de uitgeleefde tien, is 't dat hij haast bezwijk', 
Brandt nu niet laag, o neen! de hoogte mijner schoud'ren 
Voert zijn' reeds veegen glans nog even hoog als rijk.’ 

{==439==} {>>pagina-aanduiding<<}

‘'k Heb u te zaam gehoord,’ zoo sprak de Waarheid deftig: 
‘Geregtigheid eischt ook, men hoore aan de and're zij'. 
Haar evenaar is juist: het woord is aan partij. 
Zeg, Domper! uw belang bedaard, niet woedend heftig: 
Want, wie het regt trotseert, denk, die beleedigt mij.’ 
 
Toen ving de Domper aan: ('t was of men buikspraak hoorde.) 
‘'k Ontken niet,’ sprak hij, ‘dat ik 't kaarslicht diep versmaad: 
Al heet ik onbeschaamd - de schaamte is meestal kwaad - 
'k Heb voor de Waarheid liefde - erken dan, ja, ik smoorde 
Dat vaak gesnoten licht uit ingeboren haat. 
 
Ik min die zeden niet, die, stijf en ingetogen, 
Zoo regt zijn als een kaars, gematigd als haar vlam. 
't Is lang genoeg, dat daarin geen verand'ring kwam. 
'k Min veeleer helschen gloor, want die verbijstert de oogen, 
En heb mijn reên, waarom ik nimmer gaf, maar nam. 
 
Ik moord niet, neen, maar vraag: wie doet de kaarsen sterven? 
Is 't niet de Snuiter zelf en zijn Profijter-kind? 
De een, die haar pit verkort en zóó haar ziel verslindt; 
De aêr laat haar op zijn' nek al smeltend 't leven derven..... 
Zeg, Waarheid! wie van ons is 't meeste kaarsgezind? 
 
Te dompen is geen moord - 't is immers rust bezorgen? 
Men toont, wanneer men slaapt, geen kwaad in and'ren aan: 
Zij zien het minst ook leed, die in het donker staan; 
Maar 't kakelde alles in den vroegen wintermorgen 
En laten avond, waar de kaars was opgegaan. 
 
Vreemd is mijn voorkeur niet aan lamp en lampenkroonen. 
Men houdt het daarbij niet zoo lang met lezen uit. 
Zij zijn veel meer geschikt voor zaal en feestgeluid. 
Men kan onschad'lijk dáár zich van den slaap verschoonen. 
Hem streelt Auroor, die in hare armen de oogen sluit. 
 
'k Ben niet geheel en al een vijand van verlichting. 
Ik zelf verlang naar rust, en durf een ieder raên: 
Ga vaak naar 't zonlicht strak met open oogen staan; 
Wordt gij dan blind, gij hebt aan kaarsen geen verpligting. 
De blindheid leidt niet af - zoo heb ik afgedaan. 

{==440==} {>>pagina-aanduiding<<}

Ook hier. Wat vonnis nu ge, o Waarheid! uit moogt geven, 
Ik vrees voor 't vonnis niet, maar wel voor matig licht. 
Ik blijf mijzelv' gelijk, getrouw aan stand en pligt. 
Al blijft van 't kaarsgeslacht het een na 't ander leven, 
Geen Domper leeft, of blijve op 't dompen afgerigt.’ 
 
't Is stil. Geen hoorder durft zich in de zaal verroeren, 
Van Dompers, Snuiters en Profijters opgevuld. 
Men vreest of hoopt, is kalm of neêrgedrukt door schuld. - 
Nog zwijgt de vrouw. - Wat toon zal ze in hare uitspraak voeren? 
't Wacht all' met eerbied, maar met gloeijend ongeduld. 
 
Zij, achtbaar opgestaan, den mantel opgeslagen, 
(De zon geeft zachten gloor, die op haar' boezem staat:) 
‘'k Heb,’ spreekt zij, ‘wél gehoord, wat elk ter harte gaat. 
De een wil een zacht beleid, en de ander alles wagen, 
Maar niet voor't zelfde doel - hier geldt het goed en kwaad. 
 
Wat goed is, blijft bestaan - den tijd is 't aanbevolen. 
Het kwaad word' slechts geduld - geweld duurt niet altijd: 
't Is op de gladste paên, dat men het spoedigst glijdt; 
Schoon 't in mijn schoeisel heeft zijn' zwaren voet verholen, 
Van knelling blijft die voet in 't schoeisel niet bevrijd.’ 
 
Hier zweeg de Waarheid, en de zitting was gesloten. 
Elk wachtte nog, maar had hare uitspraak reeds gehoord. 
Al was niet elk voldaan, men peinsde op 't laatste woord, 
En ieder, die aan 't heil werkt van natuurgenooten, 
Geloov', wat Waarheid zeide, en werke, en zegg' het voort! 
 
L. 







Het aardsche leven van den kunstenaar.

Tweede Bedrijf. (*)


Kunstenaar. 
Wie klopt zoo hard? Ga, Frits, eens schielijk opensluiten! 
Knaapje. 
De dikke dame met die heer, zij wachten buiten. 

{==441==} {>>pagina-aanduiding<<}

Kunst. 
(Zet de schilderij der Venus weder ter zijde.) 
Dan moet, helaas! haar beeld ('k verwensch het) voor mij staan. 
Kunstenaars Vrouw. 
Denk, manlief, denk aan 't loon; dan zal, 't wel beter gaan! 
Kunst. 
Ach, dat is juist de zaak! - 
De Heer en Mevrouw. 
Wij komen toch gelegen? 
Mevr. 
'k Sliep dezen nacht zeer slecht; 't loopt heden alles tegen. 
Kunst. Vrouw. 
O! toch niet, want Mevrouw is altijd even schoon. 
De Heer. 
Dat stuk daar in den hoek, wat stelt het, vriend! ten toon? 
Kunst. 
Gij maakt u stoffig. (Tot Mevr.) Wil Mevrouw daar nederzitten? 
De Heer. 
Gij weet het, vriend! ik ben een vijand van het vitten - 
't Portret bevalt mij niet; dat sprekende gelaat, 
Die geest ontbreekt hier nog; 'k hoop, dat ge mij verstaat?... 
Kunst. 
(Voor zichzelven.) 
't Is waarlijk een gezigt, om zoo iets uit te drukken! 
De Heer. 
(De schilderij beziende.) 
Ei, ei, dat is, zoo 'k meen, een uwer beste stukken; 
Gij zijt het zelf, niet waar? ik vind u daarin weêr. 
Kunst. 
Tien jaar geleden leek het waarlijk beter, Heer! 
De Heer. 
Gij hebt thans rimpels op 't gelaat, die hier ontbreken. 
De Vrouw. 
(Stil tot den Kunstenaar.) 
Geef geld; 'k moet naar de markt; 'k zal 't heimlijk bij mij steken. 
Kunst. 
'k Heb niets! 
De Vrouw. 
Welnu, dan blijft de disch deez' middag leêg.... 
De Heer. 
Mij dunkt, dat uw penseel een beter kleur verkreeg; 
Gij zijt ook in manier gevorderd; maar 'k vind echter.... 
Kunst. 
Het een wordt beter, en het and're des te slechter. 
De Heer. 
(Met den vinger op het portret wijzende.) 
De neus daar is niet goed; wat meer gekuischt, gerond, - 
In 't oog wat meerder vuur; de kleur wat meer gezond... 
De Kunst. 
(Voor zichzelven, zuchtende.) 
O wee! dat kan geen mensch, geen engel zelfs verdragen! 
De Muze der Kunst, alleen door den Kunstenaar gezien en gehoord, spreekt tot hem: 
Mijn zoon! begint ge uw lot zoo vroeg reeds te beklagen? 

{==442==} {>>pagina-aanduiding<<}

Torscht niet elk sterveling, wat hij hier torschen moet? 
Is zij ook haatlijk, o! wees stil - haar geld is goed. 
Laat, laat de man berispen, vitten, eindloos zwetsen, 
U blijft de magt, de lust, een Godenbeeld te schetsen; 
Vind daar uw' Hemel; daar, daar bloeit een rein genot, 
Waardoor ge u hoog verheft, hoog boven elken zot. 
Op aarde moet de kunst ook graven, zuchten, zwoegen; 
De rust wordt duur gekocht, en duurder nog 't genoegen. 
De Hemel schenkt u vreugd, ontdaan van aardsche smet. 
Hij kleve aan de aarde vast, die hier zijn perken zet! 
Zoek heil in 't eigen hart, zoek troost in 't kunstvermogen; 
Dan wijkt de smart, mijn zoon, die u houdt neêrgebogen. 
Zijt gij niet rijk, wel nu, blijf door uzelven groot: 
Dat zij u 't hoogst genot, 't geen u de Hemel bood! 


(Vrij gevolgd naar 't Hoogduitsch van göthe.) Rotterdam.


b.t.l.w.


De vrouwen.

In een Hoogduitsch werkje vonden wij deze twee stellingen:
‘Hoe meer Vrouwenkennis ik opdeed, des te meer ging de kennis aan mijne eigene Vrouw achterwaarts; want hoe meer Vrouwen men leert kennen, des te minder kent men de Vrouw.’
‘In den slechtsten Echt vindt men, wat men in den besten heeft, en in den besten wordt gevonden, wat men in den slechtsten aantreft.’
Wij voegen er, met betrekking tot den Man, deze beide stellingen nevens:
Wie de Vrouwen beminnelijk wil maken, moet beginnen met dezelve daarvoor te houden.
Wie de Vrouwen beminnelijk houden wil, moet vooral niet verzuimen, zichzelven bij haar beminnelijk te maken.


Waren alle geleerden zoo!

De beroemde abu jusuff, die onder Kalif hadih als Opperregter te Bagdad leefde, was een merkwaardig voorbeeld van die bescheidenheid, welke ware verdienste ken-
{==443==} {>>pagina-aanduiding<<}
merkt. De bewustheid van hetgene hem nog ontbrak drong hem dikmaals, twijfel te voeden, waar menschen met oneindig minder kennis en doorzigt stellige uitspraak deden. Na het onvermoeidste onderzoek van alle de omstandigheden, verklaarde hij eens, dat het hem aan kennis ontbrak, om eene onderhavige regtzaak te beslissen. ‘Gij meent dan,’ sprak een neuswijs Hoveling, wien deze verklaring mishaagde, ‘dat de Kalif u voor uwe onkunde betaalt?’ - ‘Geenszins,’ hernam de Regter met zachtheid: ‘De Kalif betaalt mij, en zeer ruim, voor datgene, wat ik weet; maar zoo hij mij voor datgene wilde betalen, wat ik niet weet, dan waren alle de schatten van zijn rijk ontoereikend.’


Chineesch probatum.

Kien long, Keizer van China, deed bij Sir george staunton onderzoek, op welke wijze de Geneesheeren in Engeland beloond werden. Toen men hem, met eenige moeite, had doen begrijpen, dat dezelve eene ruime belooning ontvingen van hunnen patiënt, zoo lang deze ziek was, riep hij uit: ‘Hoe kan in Engeland iemand gezond wezen, zoo lang hij de kosten kan bestrijden van ziek te zijn? Laat mij u eens vertellen, hoe ik met mijne Geneesheeren te werk ga. Ik heb er vier, aan wie de zorg voor mijnen welstand is toevertrouwd; ik geef hun een zeker weekgeld; maar van het oogenblik af, dat ik ziek word, houdt hun inkomen op, tot dat ik weêr beter ben. Ik behoef u niet te zeggen, dat mijne ziekten van korten duur zijn!’


De koe en de ooijevaar.


Eene Fabel.

Op eene schoone weide lag een welverzadigd Rundbeest te herkaauwen; en, gelijk ook de Mensch wel eens gewoon is, trad hij met zichzelven in gesprek: ‘Weleer was de plaats, waar ik thans lig, niets dan een moeras; en geen Rund, zoo als mijn vader mij verhaalde, weidde hier. Thans is er voeder in overvloed voor eene gansche kudde. Ja, ja, de Heeren Filozofen hebben gelijk: de wereld wordt met

{==444==} {>>pagina-aanduiding<<}
elken dag schooner en beter.’ - Van honger klepperende, verzuchtte een arme Ooijevaar, die, op korten afstand, van zijnen verren togt een weinig uitrustte: ‘Ach! ik zelf heb eens dat fraaije moeras gezien, en menigen kikvorsch daaruit gehaald. Hoe heerlijk was het in dien tijd! Doch thans wordt elk moeras verkeerd in eene weide. Is dat verbetering? Neen! dagelijks. God betere 't! wordt het erger. Gaat dat zoo voort, dan wordt welhaast geen Ooijevaarsgeslacht meer op aarde gevonden.’


De engelsche schuld.

Een Engelsch Mathematicus heeft berekend, dat, wanneer de schuld van Grootbrittanje werd gerealifeerd in goud, er 7491, - in zilver, 112,904, - in koper, 5,525,000 karren zouden benoodigd zijn, om dezelve te vervoeren!


Het menschelijk hart.


Nu ligt het bloot, dan is 't bedekt; 
Nu is het rein, dan weêr bevlekt; 
Nu is het warm, dan laauw of koud; 
Nu, oud reeds, jong; dan, jong, reeds oud; 
Nu is het trotsch, dan weêr gedwee; 
Nu juicht, dan kermt het ach en wee; 
Nu zinkt het diep, dan rijst het weêr; 
Nu loodzwaar, dan een ligte veêr; 
Nu schenkt het vreugd, dan brengt het smart: 
Ziedaar 't veelzijdig menschlijk hart! 




Arme en rijke zondaren.


	Vraag:
Waarom heet hij, die wordt gehangen, 
Een' armen zondaar, lieve Fop? 



	Antwoord:
Geen rijke zondaar laat zich vangen; 
Veel minder nog knoopt men dien op. 









{==445==} {>>pagina-aanduiding<<}

Mengelwerk.

Redevoering, over den invloed der dichtkunst op de vermeerdering van de genoegens des huiselijken levens.


Door J. van Harderwijk, Rz. (*)

Onder die kunsten, welke, door hare edele strekking en heilzame bedoeling, te allen tijde een' veelvermogenden invloed op de verlichting en beschaving van het verstand en de veredeling en vorming van het hart hebben geoefend, en zulks nog bij voortduring doen, komt voorzeker aan de Dichtkunst eene eerste en voorname plaats toe, het zij men haar beschouwe in betrekking tot het meer algemeene nut, dat zij bij verschillende volken stichtte, het zij men haar gadesla met opzigt tot de opleiding en zedelijke vorming, die zij, steeds het nuttige met het aangename parende en aan de verhevenste bedoelingen toegewijd, bij het menschdom aankweekte en bevorderde. Waar wij toch hare kracht en uitwerking gadeslaan, overal zien wij haar, geleid door de zucht om het goede te stichten, optreden, als die edele en voortreffelijke, die het gemoed voor het ware en schoone opent, en door roerende liederen de heilzaamste en beminnelijkste gewaarwordingen opwekt. Met regt hebben daarom zoo vele voortreffelijke geleerden en wijsgeeren haar den wierook hunner hulde gebragt; nu door haar te vereeren als de geschiedschrijfster of beschaafster des menschelijken geslachts; dan door haren godsdienstigen,

{==446==} {>>pagina-aanduiding<<}
zedelijken en maatschappelijken invloed te verheffen; nu eens door dien invloed, het zij op de vrijheidszucht, of op het staatsbestuur, op de Godsdienst of de geschiedkunde, aan te wijzen; dan weder om hare weldadige uitwerking op de opvoeding der jeugd te schetsen, of hare noodzakelijkheid bij het volksonderwijs voor te stellen, als in zoo vele opzigten dienstbaar ter aankweeking der edelste gevoelens en ter opwekking van eerbied en liefde voor wijsheid en deugd. Dragen al deze voorstellingen den duidelijksten stempel van de kracht der Dichtkunst en van het uitgebreide nut, dat zij bevorderen kan; haar invloed kan ook nog in andere opzigten aangetoond en op verschillende omstandigheden en betrekkingen des levens als heilzaam en nuttig bespeurd worden. Onder deze betrekkingen kwam er mij eene onder de aandacht, waarin zij, door hare tooverkracht, niet weinig tot vermeerdering van genot en geestveredeling tevens kan uitwerken, en welke voor den mensch, buiten twijfel, eene der gewigtigste zijns aardschen levens is. Ik bedoel de betrekking, waarin, eenmaal tot dien stand gekomen, voor hem de kring des huiselijken levens geopend wordt, en waar alles, wat godsvrucht en goede zeden, overeenkomstig met de grondbeginselen der Christelijke Godsdienst, bevorderen, het verstand beschaven, het hart vormen en geluk verspreiden kan, verdient en behoort aangewend te worden.
Naardien ik de Dichtkunst als zeer geschikt beschouw, om hiertoe, bij vermeerdering van huiselijk genoegen, weldadig mede te werken, zoo kwam het mij niet ongepast voor, daar zij, gelijk een der Redenaars bij de Algemeene Vergadering onzer Maatschappij zich uitdrukt, niet langer de uitsluitende eigendom harer weinige en bevoorregte Priesters of beminnaars behoort te zijn, maar ook de mindere levensstanden, en elk, naar de mate zijner vatbaarheid, in uren van rust en uitspanning, vermaken, onderwijzen en veredelen moet, (*) tot u te

{==447==} {>>pagina-aanduiding<<}
spreken over den invloed der Dichtkunst op de vermeerdering van de genoegens des huiselijken levens. Een onderwerp, zoo ik vertrouw, dat, door de verschillende gezigtpunten, welke hetzelve aan de hand geeft, u niet ongevallig of geheel onbelangrijk zal zijn.
Wanneer ik hier van het huiselijk leven en de genoegens van hetzelve gewage, versta ik er die betrekking door, waarin echtgenooten, door den band der liefde vereenigd, bij onderlinge zamenwoning, alles aanwenden, wat tot vermeerdering van levensvreugde, van vrede en vergenoegdheid dienen kan, zoo wel in betrekking tot de verhooging en bevordering van hun eigen geluk, als van dat hunner kinderen; uitgaande van dat eenige, edele en ware denkbeeld, dat ook in dezen kring niets onbeproefd of verzuimd mag blijven, wat, bij echt levensgenot, aan onze zedelijke volmaking dienstbaar wezen kan. Op zulk eene betrekking nu, en op het veraangenamen derzelve, kan de Dichtkunst haren heilzamen invloed doen gevoelen, afhankelijk echter van die voorwaarde, dat, in zulk een gezin, smaak voor het goede en eerbied voor Godsdienst en deugd heerschende zijn; zullende ook dán alleen, wanneer deze haren zetel in hetzelve gevestigd hebben, de harten voor die dochter des hemels niet gesloten, maar te allen tijde voor hare weldadige indrukken vatbaar wezen.
Ten einde M.H., de behandeling mijns onderwerps tot het voorgestelde doel aan te wenden, om u namelijk van den invloed der Dichtkunst op de vermeerdering van de genoegens des huiselijken levens te overtuigen, wil ik u op de volgende bijzonderheden opmerkzaam maken:
I. Zij levert den huisgenooten eene aangename en tevens nuttige uitspanning op.
II. Zij kweekt den geest der liefde en des huiselijken vredes aan.
III. Zij stemt, bij huiselijke vreugde, de harten tot echt dankbaar en godsdienstig gevoel.
IV. Zij geeft, het genoegen der kinderlijke opvoe-
{==448==} {>>pagina-aanduiding<<}
ding vermeerderende, haar eene leerzame en heilrijke strekking.
V. Zij brengt in den ouderdom en bij het afscheid van het leven nog tevredenheid en genoegen aan.
Beschouwen wij deze opgegevene punten, en zien wij vooreerst, hoe de Dichtkunst den huisgenooten eene aangename en tevens nuttige uitspanning oplevert.
Treedt, M.H., met mij den kring binnen, waar zich de huiselijke zamenleving in derzelver edelen invloed en hooge waardij vertoont. Daar zien wij de echtgenooten, omringd door de reeds in jaren gevorderde telgen hunner liefde, in de stille woning nedergezeten. De taak, den vader opgelegd, is volbragt; de zorgen, der moeder aanbetrouwd, zijn den geheelen huiskring medegedeeld. Het kindertal, in aangenaam onderhoud vereenigd, schaart zich aan hunne zijde, en het geheel levert een tooneel van liefde en eensgezindheid op. Smaak voor geschiedenis, kunst en wetenschap, eerbied voor den Bijbel, voor Godsdienst en zedelijkheid, zucht om het verstand te verrijken en het hart te veredelen, leiden tot onderzoek en opscherping van kennis, of zoeken door afwisselende tafereelen, in het gebied der wetenschappen, der letteren en der zedekunde, voedsel ter bevrediging van hetgeen men wenscht en begeert. En wie zal deze zucht meerder en aangenamer bevredigen, dan de Dichtkunst? Zal het noodig zijn, M.H., u, ter overtuiging hiervan, te wijzen op de schatten, waarmede zij ons uit alle landen en in alle talen als overlaadt? Voorzeker, neen! zulks zoude onze keus niet alleen te zeer belemmeren, maar ons ook de gewone grenzen, voor eene redevoering bepaald, zeer verre doen overschrijden. Ik zal u dus slechts eenige weinige uit die menigte van proeven toonen, welke onze tegenwoordige eeuw en ons vaderland hebben opgeleverd, en u de belangrijkheid mijns onderwerps meer uit den aard en het wezen der Dichtkunst zelve trachten te bewijzen.
Wie zich dan met de Geschiedenis wenscht bekend te maken; het zal de Dichtkunst zijn, die, de pen der

{==449==} {>>pagina-aanduiding<<}
Historie voerende, hem met hare voorvallen zal bekend maken. Wie zijn' aanleg en zijne verhevene bestemming gevoelt; het zal de Dichtkunst zijn, die, door hare ernstige en opwekkende taal, hem deze zal doen hoogschatten Wie de genoegens des huwelijks en des huiselijken levens op prijs stelt; het zal de Dichtkunst zijn, die, door hare zachte en hartverteederende klanden, hem al die zaligheden zal voorschilderen. Wie de voortreffelijkheid der Godsdienst wil leeren kennen; het zal de Dichtkunst zijn, die, als eene dochter der plegtige Godsvereering, de ziel voor haren verheven' invloed stemmen zal; en gelijk haar de Ouden reeds dezelfde kracht in de zedelijke wereld hebben toegeschreven, welke de zon in het rijk der Natuur heeft, zoo zal zij steeds op alles eenen weldadigen invloed kunnen oefenen, en voor den huiselijken kring de rijkste voorraadschuren openen.
Ontsluite dan de beminnaar des stillen huiselijken levens hare schatkameren; en geen onderwerp zal hem voor den nadenkenden geest oprijzen, of de Dichtkunst zal hem tot genot en geestverheffende uitspanning hare hulp aanbieden. Nu zweven voor zijne verbeelding de groote daden der vaderlandsche Helden: de Dichtkunst doet hare stem hooren, en de geheele huiselijke kring verzadigt zich aan den lof, dien zij een' willem den I, een' maurits, een' fredrik hendrik toebrengt, en bewondert de onvergankelijke eerzuil, die zij eenen de ruiter heeft opgerigt. Dan verlangen de huisgenooten de schoonheden onzer Geschiedenis gade te slaan: de Dichtkunst doet hare stem hooren, en de geheele huiselijke kring smaakt de vreugde, dat zij hem hier den moed der helden, daar de onverschrokkenheid der strijders, ginds de onversaagde togten onzer landgenooten ter ontdekking van onbekende wereldstreken, elders den lof van uitvindingen, of den voortgang van kunsten en wetenschappen, door hare klanken vermelden kan; terwijl de moed der schaffelaars en beilings, de vaderlandsliefde der van de werfs en kenaus, de onversaagdheid der houtmans en tasmans,

{==450==} {>>pagina-aanduiding<<}
de kloekmoedigheid en volharding der heemskerken en barendsen, de roem van eenen erasmus, de geleerdheid van een' huig de groot, de vermaardheid van een' boerhaave, en de lof van hem, die den stroom der wetenschappen voor het menschdom door de uitgevonden drukletter meer onbelemmerd en sneller vloeijen deed, den huisgenooten in de oogen straalt. Ja! waar zij zich door tollens en loots, door feith en van hall en zoo vele anderen laat hooren; waar zij den lof der Hollandsche Natie met betrekking tot derzelver zedelijkheid, heldenmoed te land en ter zee, den roem harer zeevaart, hare zucht voor de wetenschappen, hare geestdrift en haar gevoel voor de schoone kunsten verheft, - daar bevredigt zij het verlangen, en doet in haren bloemengaard de schoonste planten ontluiken, welke, door ieder opgezameld, de aangenaamste verkwikking opleveren.
Is de Dichtkunst, M.H., gelijk wij zagen, geschikt, om ons in het huiselijk leven dit aangename en nuttige te verschaffen; zij kweekt, ten tweede, in hetzelve den geest der liefde en des huiselijken vredes aan.
Zijn liefde en vrede alleen de bestanddeelen, welke het echtelijk geluk en de genoegens des huiselijken levens verzekeren, en echtgenooten en kinderen onderling aan elkander teederlijk verbinden kunnen; hoe moet dan niet alles, wat hiertoe kan medewerken, aangewend worden, om die liefde en dien vrede te versterken en te bevestigen! Waar deze zucht in den boezem woont, en het verlangen der huisgenooten zich daarhenen strekt, om deze gezindheden aan te kweeken; hoezeer kan de Dichtkunst aan dat doel niet bevorderlijk zijn! Of zou zij hier haren invloed missen? Zou zij kinderen niet aansporen, om, door ondergeschiktheid, aan de ouderlijke zorg te beantwoorden? echtgenooten niet opwekken, om, door hulpvaardigheid en innige deelneming in elkanders lief en leed, het leven te veraangenamen? Ja! M.H., ook hier ontsluit zij haren tempel, en doet ons hare uitspraken en opwekkingen lezen. Wilt gij een voorbeeld? Hoe be-
{==451==} {>>pagina-aanduiding<<}
minnelijk stelt zij ons de huwelijksliefde niet voor, wanneer tollens ons dezelve, in zijn gedicht het Huwelijk, dus afmaalt:

‘O! wien zij 't hart deed zwellen, 
Dien blijft haar invloed bij, waarheen zijn pad moog' hellen; 
Haar vlekkelooze vlam verteert niet met den lust: 
Zij is de levensvonk, die eerst in 't graf zich bluscht. 
Ja, duurzaam is haar regt, beklijvende is haar zegen! 
Zij strooit met elk getij' ons and're bloemen tegen; 
Zij spelt haar gunsten niet, noch maalt zoo schoon haar vrucht, 
Opdat zij 't hart verlokk', bedrieglijk treffe en vlugt'! 
Weldadig is haar trouw, wat wank'len moge of vallen; 
Wat drift ontwake of zwijg', zij overleeft aan allen. 
Als ied're schim verdween en elke zwijmel vlood, 
Vindt de afgetobde ziel een rustplaats in haar' schoot.’ 


Zijn het niet door zulke toonen, dat ons het eigenaardige kenmerk van haar wezen, de wijze om zich op 't bevalligst en gevoeligst uit te drukken, in de oogen straalt? Hebben de zachte trillingen harer klanken niet al dat kenschetsende, waardoor zij de fijnste snaren onzer ziel kunnen roeren? Zijn de onderwerpen van liefde en teederheid niet de zoodanige, die haar meest bekoren; en heeft men haar niet te allen tijde en in alle landen de gezangen der liefde hooren aanheffen? Niet, M.H., op dat overdreven sentimentele, op die afwijking van alle gezonde denkbeelden het oog hebbende, maar op die kiesche toonen, welke ons, daar zij luchtig en vrolijk, zonder dartel- of wulpschheid, in den sluijer der bevalligheid gewikkeld, voorttreedt, voor de reinste gewaarwordingen der liefde en huwelijkstrouw stemmen. Of doet zij, door spandaw's lier, onze harten voor de gezellinnen onzes levens niet ontgloeijen, als hij zingt:

‘'k Merk de vrouwen aan als eng'len, 
Die de zachtste banden streng'len 
Om tevredenheid en vreugd; 
Die de gansche schepping sieren, 
En bekoorlijk henen zwieren, 
Vatbaar voor geluk en deugd. 

{==452==} {>>pagina-aanduiding<<}

Midden in de tegenspoeden, 
Die op 't menschlijk leven woeden, 
Wordt ons hart door haar bekoord; 
Ja! 't genoegen hier beneden 
En al de aardsche zaligheden 
Stroomen uit haar' boezem voort.’ (*) 


terwijl zij, geheel in den geest onzer Maatschappij, met haren lauwer bekroond, ons aanspoort, om liefde en vrede aan te kweeken en vreugde en levensgeluk in den huiselijken kring te zoeken: de vreugd (dus zingt zij)

‘De vreugd, uit zulk een bron geweld en afgevloten, 
Kan 's levens waar genot in elken stand vergrooten: 
Die vreugd is altoos kalm, gelijk een stille vliet, 
Rein, als de zonnestraal, die van den hemel schiet, 
Verkwikkend, als voor 't veld de zoele regendroppen, 
Schoon, als het jong plantsoen op vruchtb're heuveltoppen, 
Zacht, als het lieflijk licht der onbewolkte maan, 
En streelend, als de bloem met balsemgeur belaân. 
Wie nooit, in kleinen kring, een waar genot kon smaken, 
Dien kan geen zang, geen schat, geen kroon gelukkig maken; 
Wien 't huislijk heil niet streelt, in d' arm der dierb're gâ, 
Jaagt elders wis vergeefs 't geluk des levens na.’ (†) 


Hielden wij u, M.H., in deze bijzonderheid den invloed der Dichtkunst voor; ik zal trachten, in de derde plaats, u haar voor te stellen, als in staat, om, bij huiselijke vreugde, de harten tot echt dankbaar en godsdienstig gevoel te stemmen.
Onder al de genoegens, die het huiselijk geluk vermeerderen, behooren ook die, welke de echtgenooten smaken, wanneer zij hunne vreugde en hunnen hoogsten wellust in het bezit van dierbare en aanminnige telgen bekroond zien. Zijn het dan deze onvergetelijke ston-
{==453==} {>>pagina-aanduiding<<}
den, welke den boezem van moeder en vader in den warmsten dank en de vurigste lotverheffing doen ontgloeijen? Gevoelt men dán eerst, wat het zegt:

‘Van uit de biezen wieg lacht u Gods liefde tegen; 
't Onnoozel, krijtend wicht, dat nog bewustloos leeft, 
Verheft u tot den rang, die zijns gelijk niet heeft.’ 


O! hoe kan de Dichtkunst dan aan de gedachten en gewaarwordingen eene nuttige en aangename rigting geven, en door hare taal, ‘van dank verstomd, in 't zielontroerend kweeken, in 't kozen van het kind, Gods toezigt nedersmeeken,’ daar de verschillende trippelklanken, waarin zij zich doet hooren, dat muzikale, dat haar eigen is, als ware het, den toon aan de viering onzer huiselijke feesten geeft. Hoe doet zij de gelukkige ouders dan aanheffen:

‘Gij heil, gij schat, gij dierbaar goed, 
Gij hoogste zaligheid! 
Wien zijt gij weggeleid? 
Gij, zielvervullend huwlijkszoet 
Van 't trouwbeminnend paar, 
Versmolten in elkaar, 
Bij u verliest het goud zijn' glans; 
Verbleekt de Chrysoliet: 
En, parelkroon of rozenkrans? 
Bij u bestaan zij niet. 
Uw geur vervult een woestenij 
Met hemel en genot; 
En derv' men roem of heerschappij, 
In u gevoelt men God!’ (*) 


terwijl zij de moeder de zielverheffende taal van de lippen doet vloeijen:

Wie is, jongen! zeg het mij, 
Rijker nog dan ik en gij; 

{==454==} {>>pagina-aanduiding<<}

Rijker met zijn aardsch vermogen? 
Vader vraagt het honderd keer: 
Vrouw, wat wenscht en wilt gij meer; 
Moeder, die uw kind moogt zogen? 
Ja, waarachtig, ik ben rijk! 
Jongen, vader heeft gelijk.’ (*) 


Zoo, M.H., is zij het, die den echten toon aan de vreugdefeesten des huisgezins en de uitdrukkingen des dankbaren en godsdienstigen gevoels kan geven. Of hebben wij nimmer haren invloed in zulke oogenblikken en voor het hart verteederende omstandigheden ondervonden? Zegt het mij, echtgenooten! die leeft en ademt in elkanders bezit, en ieder levensjaar zegent, dat eene alwijze Voorzienigheid en vaderlijke goedheid u te genieten geeft: zou de Dichtkunst uwe harten niet in edele stemming kunnen brengen, om elkander op zulk een' hoogtijd des levens wenschend te begroeten? Voorzeker! zij opent voor de huisgenooten een' kweekhof van de zaligste genoegens. - Waar de zilveren of gouden echtkrans het hoofd der echtelingen sieren mag, ook daar heeft zij hare bloemen en loovers gereed, en vlecht zij ze, met bevalligen zwier, in de banden, welke kinderlijke liefde, echtelijke deugd en ongeveinsde vriendschap zamenstrengelen. Ja! waar alles tot dank en lotverheffing noopt, daar gaat zij ons in loven en in danken voor. Bij het dagen van het morgenlicht geeft zij ons lied en bede aan; bij het aanschouwen van den starrenhemel op een' schoonen avondstond stemt zij onze harten tot ootmoed en verheft zij onzen geest tot den Oneindige; dan doet zij ons bidden:

‘Bewaar, bewaar ons, hoed ons, God! 
Dat we ooit den Leenheer van ons lot 
Door lage wantrouw krenken; 
Dat we ooit, omringd van al die pracht, 
Bij 't huiv'rend opzien naar Uw magt, 
Aan mind're liefde denken! 

{==455==} {>>pagina-aanduiding<<}

Gij, zonnen aan d' azuren trans! 
Die liefde tintelt in den glans; 
Zij waakt er, als wij slapen. 
Die liefde schiep natuur zoo schoon: 
Geen enkele almagt op den troon 
Had haar zoo schoon geschapen. 
 
Neem, Almagt! Liefde! neem het lied, 
Den lofzang van het stof in 't niet: 
Gij sluit er 't oor voor open! 
Rol, zee van zonnen! drijf daar heen! 
Wij sidd'ren niet bij 't wonder, neen! 
Wij bidden en wij hopen.’ (*) 


En nu, M.H., hebben wij nog niet gesproken van den invloed, dien zij op den huiselijken kring oefent, ten einde de herinneringen, aan Godsdienst en Vaderland gewijd, tot hoogtijden voor het gezin te vormen. Klinken hare heilige lofzangen, aangeheven door onze vaderlandsche Dichters, ter opwekking van het godsdienstig gevoel bij zoo menig feest, der Christenheid geheiligd; niet minder boeijen ons hare welluidende toonen op die dagen, welke voor Vaderland en Vorst belangrijk en voor het Nederlandsche hart onvergetelijk zijn. Hoe wél gestemd, hoe opgeruimd, hoe vol van echt vaderlandsche gevoelens ook op zulke dagen de harten der huisgenooten wezen mogen; zonder haar zijn vaak onze huiselijke feesten toch arm aan genoegens, met haar rijk aan vreugde en vrolijkheid. Dan stemt het volkslied onze harten; dan rijst het uit ons feestgedruisch ten hemel op; en, terwijl de Godheid op Haren hemeltroon het oor naar onze klanken gekeerd houdt, stijgt de toon voor het welvaren des Vaderlands en des Konings uit den boezem op, wanneer zij ons voorzingt:

‘De Koning leev'! de Koning leev'! 
Zoo klinken stem en snaren: 
Dat God hem vreugd en voorspoed geev' 
En menig tiental jaren! 

{==456==} {>>pagina-aanduiding<<}

Gezegend zij geen Vorst als hij: 
Dat zingen en dat bidden wij. 
 
‘'s Lands Vader leev'! 's Lands Moeder leev'! 
Zoo juichen hart en snaren: 
Dat God hun vreugd en voorspoed geev' 
En menig tiental jaren! 
Onbreekbaar zij onze eendragtsband: 
Dat zingt en bidt het Vaderland.’ 


Hebben de tot hiertoe behandelde punten u, zoo ik vertrouw, overtuigende bewijzen geleverd van den invloed der Dichtkunst, om bij huiselijke feesten onze harten tot echt dankbaar en godsdienstig gevoel te stemmen; de vierde bijzonderheid zal niet minder de waarheid bevestigen, dat zij geschikt is, om, het genoegen bij de kinderlijke opvoeding vermeerderende, aan dezelve eene heilzame en leerrijke strekking te geven.
Geven de geboorte en jeugdige ontwikkeling der kinderen stof tot vreugde en echtelijke blijdschap, en kan de Dichtkunst deze verheffen en aankweeken; de opvoeding der dierbaren, den ouderen aanbevolen, geeft niet minder zorg en inspanning, maar wordt ook tevens niet weinig door de Dichtkunst in leiding en heilzame strekking bevorderd en veredeld. Of, M.H., zou zij hier te kort schieten, en haar invloed in dit opzigt slechts eene ijdele hersenschim en zonder uitwerking wezen? Neen! zoo ergens, dan mag hare voortreffelijkheid in dezen op den voorgrond geplaatst worden. Het behoorde toch bij de Ouden tot de opvoeding van den mensch, dat men in zijne ziel de liefde voor het schoone deed ontstaan, ten einde hem reeds vroeg tot deugd en goede zeden op te leiden. Muzijk en Dichtkunst werden als middelen hiertoe aangewezen, en als de beste opvoedingsschriften den kinderen en jongelingen de werken der Dichters, als zoo vele leermeesters ter vorming en opleiding, schier dagelijks in handen gegeven. De korte en krachtige taal, waarin zij verheven, spreuk- en kernvol spreekt, de behagelijke vorm, dien zij aan de beelden weet te

{==457==} {>>pagina-aanduiding<<}
geven, heeft vooral op het jeugdige gemoed eene onwederstaanbare werking. Heerlijk heeft zij, boven de oudheid, op onzen vaderlandschen grond hierin voorzien; en wij mogen ook in dezen, met een' onzer Redenaars, waar hij over cicero's denkbeelden over Dichters en Dichtkunst spreekt, lof toezwaaijen aan de Dichters onzes Vaderlands, die, door zuivere godsvrucht, door zedelijkheid en vaderlandsliefde ontvonkt, het ideaal verwezenlijken, dat plato onbereikbaar scheen te achten (*). Ja, M.H., getuigt het zelve: heeft zij uw genoegen bij de opvoeding uwer kinderen niet verhoogd, en hunne harten voor het edele, goede en ware niet gestemd? Ik zal niet spreken van hetgeen zij in het (vergunt mij deze benaming) kinderlijk-dichterlijk-opvoedingssystema, door onzen Landgenoot van alphen geleverd, ons heeft nagelaten. De Schrijver ter bevordering van opvoeding en onderwijs zegt te regt: het kind heeft, om te zijn wat het wezen moet, bij deszelfs eerste ontwikkeling aan van alphen's Kindergedichtjes alleen genoeg; maar ik wil u ook aantoonen, hoe de invloed der Dichtkunst zich tot dien leeftijd uitstrekt, waarin men den kinderen de schoonheden der geschiedenis, de schitterende proeven van vaderlandsliefde, de schoone tafereelen van burgerdeugd, de zachte tooneelen van vrede en geluk, de pligten den ouderen verschuldigd, de beminnelijkheid der deugd, de kracht van Godsdienst en goede zeden, de voor- en nadeelen der verkeering in de jeugd, de waarde van het leven, de zucht tot wetenschappen en kunsten, de aankweeking van smaak voor het nationale wil doen kennen, daar zij tot dat einde een aangenaam en zeker spoor
aanwijst. En ook hier, M.H., vertoont zij ons den stempel van haar eigen-
{==458==} {>>pagina-aanduiding<<}
dommelijk schoon, waardoor zij zich in kinderlijke eenvoudigheid en blijmoedigheid weet voor te doen, en zoo wel het hart des kinds streelen, als de heldenziel des onversaagden krijgsmans in moed en geestdrift ontvlammen kan.
Het zal wel niet noodig zijn, dit in het breede door voorbeelden te staven. Ieder uwer heeft reeds genoemd, wat onze vaderlandsche Dichters in dezen geleverd hebben. Verlangt gij echter eene proeve? Welaan! Wat dunkt u, zou het geen invloed op het hart des kinds oefenen, om hem liefde voor de teedere moeder in te boezemen, als gij hem hare zorgende goedheid dus doet hooren:

‘Kind! toen uw ontkiemend leven, 
Woelend in den moederschoot, 
Vreugde noch genot kon geven, 
And're weelde nog niet bood, 
Dan die uit de hoop ontsproot; 
Toen reeds werd den ongeboren' 
Stil en heilig toegezworen 
Onverkoelb're liefde en trouw, 
Die, wat nood er op mogt dagen, 
Schutten in den storm der plagen, 
U door vloed en vlammen dragen, 
Goed en adem voor u wagen, 
En, onmagtig neêrgeslagen, 
Niet om eigen redding vragen, - 
Enkel voor u bidden zou. 
 
Zóó, zóó was in vroeger dagen, 
Zóó is nog uw moeder nu; 
Zóó, zóó blijft zij altijd u, 
Nooit van zorg en moeite schuw, 
Mag zij uw geluk bejagen! 
Wendt zij de oogen elders heen, 
Moge iets anders haar verkwikken, 
Bloempjes in haar' eerkrans schikken, 
't Is voor vlugtige oogenblikken, 

{==459==} {>>pagina-aanduiding<<}

Zoo genoten, zoo ontgleên! 
Want het innigst zielgenoegen, 
Dat heel de aard' haar toe kan voegen, 
Vindt zij in haar kroost alleen.’ (*) 


Zou zulk eene voorstelling den boezem niet van liefde voor de dierbare moeder doen ontgloeijen? Zou de Dichtkunst den jongeling op het pad des levens niet ten gids zijn? Zoude zij onze lievelingen niet naauwer en vaster aan ons kunnen verbinden, als zij de liefde en de zorg, de moeite en den ijver, den lust en de vreugde der ouders afschildert, waartoe zulk een rijke voorraad in de werken onzer Dichters voorhanden is? Zou de Dichtkunst ..... maar, waartoe meer? Ouders, die de gewigtige taak der opvoeding waarderen, zullen zelfs door hare voorstellingen zich beter van dien belangrijken pligt leeren kwijten, en de Dichtkunst voorzeker als een geschikt middel beschouwen en aanwenden, om de opvoeding der kinderen eene nuttige en heilzame strekking te geven, daar zij, het ouderlijk genoegen verhoogende, op deze pogingen haren invloed allerweldadigst oefenen kan.
Mij is overig, kortelijk nog u te wijzen op het laatste punt, namelijk, aan te toonen, hoe de Dichtkunst in staat is, om in den ouderdom en bij het afscheid van het leven nog tevredenheid en genoegen aan te brengen.
Hoe vrolijk, hoe genoegelijk, door tijdelijke welvaart en voorregten, door gelukkige en in gewenschten stand geplaatste kinderen gezegend, het huiselijk leven ook wezen moge, ééns toch daagt voor de echtelingen een tijdvak op, hetwelk, uit den aard des menschelijken levens, van zelve zijne meerdere zorgen en verdrietelijkheden met zich brengt. Het is het tijdvak des ouderdoms, dat ons vele genoegens ontrooft, vele onzer gewenschte plannen en vooruitzigten verijdelt en geheel in rook verdwijnen doet. 't Is waar, omringd van onze dierbaren,

{==460==} {>>pagina-aanduiding<<}
opgebeurd door de taal der liefde en der vriendschap, kan zulks den ouden van dagen genoegen en vertroosting aanbieden; maar, wie kan in de eenzaamheid, bij sombere zwaarmoedigheid, bij het donkere der toekomst, bij het naderen zelfs van het levenseinde, als weldadige Engelin, naast de Godsdienst, den huiselijken kring door hare toespraak verblijden? Het is de Dichtkunst, M.H.; ook hier verlaat zij onze zijde niet; en werd liefde tot kunsten en wetenschappen door de Ouden steeds als een wezenlijk vermaak voor den ouderdom aangemerkt; genoot de Romeinsche Redenaar er op zijn geliefkoosd verblijf al de verhevene genoegens van: o, welk een groot aandeel kan de Dichtkunst dan niet hebben, om deze genoegens te vermeerderen, die voor ons zoo veel heerlijker tooneelen opent, en ons, meer dan Griek of Romer, door den zachtsten en zaligsten troost, door de hope der onsterfelijkheid, bemoedigen kan! Hoe toovert zij ons de tafereelen onzer kindschheid alsdan niet voor den geest; hoe houdt zij ons de beelden der vreugde en der reinste liefde, waarop wij in den mannelijken leeftijd, bij het genot des gelukkigen huwelijks, mogten staren, niet voor oogen; hoe verheft zij onzen moed, hoe verzacht zij ons leed, hoe verhoogt zij onze kracht, hoe veredelt zij onze vreugd, hoe verteedert zij onze zielen, hoe schraagt zij onze hoop, hoe bevestigt zij ons vertrouwen, hoe bevredigt zij ons verlangen, hoe voedt zij onze rust, hoe matigt zij onze droefheid, hoe verzoent zij ons met den ouderdom en het graf! Ja, troost geeft zij in den ouderdom en vermeerdert de genoegens van denzelven. Welke ontberingen deze leeftijd moge aanbrengen, zij weet ons tot dankbare erkentenis op te wekken; welke moeijelijkheden dezelve moge opleveren, zij leert lijdzaamheid en geduld; welke raadsels ons, aan den grenspaal van ons leven gekomen, ook nog onopgelost blijven mogen, zij leert onderworpenheid, en wijst ons op het bestuur eener alwijze en liefderijke Voorzienigheid, daar het hare taal
is:

{==461==} {>>pagina-aanduiding<<}


‘Herhaalt het aan elkaâr, 
Gij, eeuwen! en aanbidt den Alverzorgeraar! 
Nacht! meld het aan den dag! En, schitterende morgen! 
Getuig zijn waarheid aan den avond: god zal zorgen! 
Spreidt, oppervlakten van het aardrijk! haar ten toon! 
Het god zal zorgen meld' de vader aan zijn' zoon! 
En onderwijst het aan uw dochters, teed're moeders! 
En, stervelingen! wilt ge, in schaâuw des Albehoeders, 
Als Goden nevens Hem op de Engelen gebiên, 
En Geesten voor uw' blik, vermeesterd, buigen zien? 
Voor 't God zal zorgen, dat, bij 't innig boezemblaken, 
Uw lippen, vloeijende van hymnen, zullen slaken, 
Ontsluit de hemel zich! - Zoo stort, planeten! stort! 
En, zonnen! dat uw gloed tot stuivende assche word'! - 
Wij wachten uit den nacht een' onvergankb'ren morgen. 
Valle alles om ons heen, wij loven! god zal zorgen!’ (*) 


Zoo doet zij de zachtste gewaarwordingen in den boezem nederdalen; en waar zij de genoegens des huiselijken levens vermeerderen moge, haar invloed ontvlugt den mensch in het tijdvak des ouderdoms, ja zelfs in het laatste uur des levens niet. Door hare hand geleid, heeft ons de gevoelige feith een gedenkstuk van troost en hope nagelaten, hetwelk, naast den Bijbel, het handboek voor echtgenooten, voor ieder zijn kan, om in den ouderdom rust, tevredenheid, vreugde en blijde verwachtingen aan te brengen.
Zietdaar, M.H., mij het einde der voorgestelde taak genaderd! Ik heb u uit de onuitputtelijke bronnen der Dichtkunst slechts een en ander aangeboden. Overkostelijk zijn de schatten, die zij ons ontsluit; onoverzienbaar is het veld, dat zij ons ter beschouwing aanbiedt. Gelijk ik reeds aanmerkte, heb ik mij alleen bepaald tot luttel van al datgene, wat zij door onze vaderlandsche Dichters, in onze eeuw gebloeid hebbende, of nog haar sieraad uitmakende, opgeleverd heeft. Geheele boekdeelen zouden kunnen geschreven worden, indien ik uit onze vroegere Dichters, (zonder van de gewijde Zangers, ook met betrekking tot het be-
{==462==} {>>pagina-aanduiding<<}
handelde onderwerp, te gewagen) of uit Engelsche en vooral Duitsche, u eene bloemlezing wilde aanbieden van alles, wat aan de vermeerdering der huiselijke genoegens zoude kunnen dienstbaar gemaakt worden. Korte en slechts weinige proeven heb ik dus gegeven, doch, zoo ik hope, genoegzaam om u te overtuigen, hoezeer de Dichtkunst voor elke der behandelde bijzonderheden stoffe heeft, om onze huiselijke genoegens te vermeerderen en te veredelen. Meer behoeft ook hij niet, die haar in al hare waarde en kracht kent en vereert. Gij kent ook allen, M.H., die voortreffelijke Zangers, die door het tokkelen hunner snaren de edelste en verhevenste gewaarwordingen in onze zielen opwekken. Hooren wij naar hunne klanken, en laven wij ons uit de stroomen, welke zij voor onze schreden ontspringen doen. De strenge zedeleeraar, de diepdenkende wijsgeer achte de lessen van levenswijsheid niet gering, die zij ons doet hooren, alsof ze minder gebiedend en overtuigend wezen zouden dan de voorschriften, welke zij uit hunne school ons doen vernemen; want wij wijzen hem op het verband, dat tusschen Dichtkunst en Wijsbegeerte bestaat, en hetwelk ons door een' Wijsgeer en Dichter tevens op eene afdoende en krachtige wijze is voorgesteld, als hij haar uitnemend geschikt acht, om wijsgeerige waarheden in een' schoonen zinnelijken en daardoor meer behagelijken en
bevattelijken vorm te kleeden. Beide, zegt kinker, zweven tusschen de twee rijken onzer kennis, en streven naar het uiterste grensoord der wetenschap; de werking van het dichterlijk gevoel beschrijvende, als iets meer dan de werking van het gezond verstand, eene zinnelijk verstandelijke beschouwing van eene hoogere natuur van het denkend wezen, de fijnere bespiegelingen van het oordeelend vernuft: want, hetzij de Dichter het zinnelijke verzedelijkt of vergeestelijkt, hetzij hij het onstoffelijke verzinnelijkt, in beide gevallen zijn het de vlugtige en fijnere gelijkvormigheden en overeenkomsten tusschen de twee werelden, waartoe wij uit hoofde van ons tweeslachtig bestaan behooren, welke hij opmerkt, en, gelijk hij die

{==463==} {>>pagina-aanduiding<<}
vindt, aanschouwelijk der verbeeldinge voorstelt. (*) Zoo, M.H., staat de Dichtkunst, als het aanvallige beeld van liefde en vreugde, van wijsheid en ernst, van troost en hope, van levensgenot en zielrust, schitterend voor ons. Vermeerdere zij in den huiselijken kring onze wetenschap en kennis; kweeke zij den geest der liefde en des vredes aan; verhooge zij onze genietingen; leide zij ons in de opvoeding onzer kleinen; wijzen wij onze kinderen op haar! Waar zij, aan de hand van Godsdienst en zedelijkheid gaande, de onzen geleidt en onze pogingen bestuurt, daar zullen dezelve nimmer vruchteloos wezen. Gij vooral, edele Huismoeders! werkt door haar op de vorming uwer telgen, en gij zult uwe huiselijke genoegens vermeerderen. Niet te vergeefs heeft de menschkundige, gevoelige en vernuftige jean paul geschreven: ‘Houd het hart uwer dochter voor den Hemel open, door Godsdienst en Dichtkunst!’ (†) Vrienden en vereerders van het goede en schoone! die, wars van het buiten uwe woningen te zoeken, den stillen huiskring, te midden uwer betrekkingen, als den tempel beschouwt, in welken gij de lessen van waarheid en deugd hooren en al de genoegens des levens smaken wilt: de Dichtkunst zij ook in dezen uwe leidsvrouw! Zij blijve de geliefde kunst der Natie; godsdienstig, (om hier de woorden van den Schrijver van Hollands roem in Kunsten en Wetenschappen de onze te maken) godsdienstig, zedelijk en verheven, bij het nemen van hooger vlugt; zacht en liefelijk, wanneer er eenvoudige en huiselijke tafereelen te malen zijn; teeder en aandoenlijk, bij gevoelvolle en stille gewaarwordingen der ziel; luimig en vrolijk, daarentegen, in toestanden, die er toe opwekken. (‡) Zietdaar de karaktermerken dier vaderlandsche Dichtkunst, welke ook wij zoo warm vereeren, en die wij in dit uur,

{==464==} {>>pagina-aanduiding<<}
als geschikt ter vermeerdering van de genoegens des huiselijken levens, u hebben aangeprezen!
Blijve haar tempel steeds onder ons gevestigd! Ontbreke het haar nimmer aan Priesters, die, zich toewijdende aan het verhevene harer dienst, al die gevoelens aankweeken en versterken, welke Godsdienst en Vaderland heilzaam, tevredenheid en huiselijk geluk bevorderlijk, en het nut van 't algemeen voordeelig zijn kunnen!






Iets over Daniël Waeywel en eene wiskundige ontdekking, door hem gedaan.


Door H.M.C. van Oosterzee, Predikant te Elkerzee.

Het is aan alle wiskundigen bekend, van hoeveel belang het zij, de verhouding van de middellijn tot den omtrek des cirkels in getallen zoo naauwkeurig mogelijk uit te drukken; en vandaar, dat velen pogingen daartoe hebben aangewend. De bekende proportie van archimedes = 7:22 is, wanneer men de uiterste juistheid niet noodig heeft, b.v. in het landmeten, naauwkeurig genoeg. Die van snellius = 113:355 komt iets nader aan de waarheid, doch is minder in gebruik. De nieuwere wiskundigen hebben de verhouding aangenomen = 1:3, 14159 of korter = 1:3, 14, welke dan ook tegenwoordig meest gevolgd wordt. Doch dit alles behoort tot het meer bekende in dezen. Waarschijnlijk zullen aan de oplossing van het vraagstuk meerdere vroegere en latere wiskundigen hebben gearbeid, en, gelijk het met zoo vele verdienstelijke mannen en verdienstelijke ontdekkingen gegaan is, zij zijn in eene onverdiende vergetelheid geraakt. Dit schijnt ook het geval te zijn met den aan het hoofd van dit stukje genoemden man en de door hem gevondene getallen. Hem nooit hebbende hooren noemen, en in geen door mij gebruikt wiskundig werk zijne ontdekking vermeld gevonden hebbende, las ik onlangs het een en ander aangaande hem in de la rue's

{==465==} {>>pagina-aanduiding<<}
Geletterd Zeeland (*), hetgeen mij geheel nieuw was, en waarschijnlijk aan velen niet minder onbekend zal wezen; waarom ik daaruit het volgende mededeele.
Het voorregt, zijne ouders te bezitten en door hunne zorg te worden opgevoed tot nuttig lid der menschelijke maatschappij, moest waeywel reeds vroeg missen. Geboren te Middelburg, den 2 Februarij 1654, verloor hij reeds in zijne vroegste jeugd zijnen vader, die aldaar het ambt van Onderschout bekleedt. Doch aan den anderen kant had de jonge daniël weder het voorregt, door eenen braven oom, zijnen naamgenoot, Commissaris der Wisselbank en voornaam koopman in Zeelands hoofdstad, te worden opgevoed. Het voornemen was, hem tot de beoefening der Geneeskunde op te leiden, en hij ontving dan ook het voorbereidende onderwijs tot eene geletterde opvoeding op de Latijnsche school zijner geboortestad. Naauwelijks echter had hij den leeftijd van 16 jaren bereikt, of zijn oom volgde deszelfs broeder in het graf; en waarschijnlijk was dit sterfgeval de oorzaak, dat de jeugdige waeywel, die steeds een rijkelijk deel had aan de wederwaardigheden dezes levens, zich van de hoop op geleerde vorming verstoken zag. Daar Middelburg destijds onder de voorname koopsteden kon gerekend worden, schijnt het vreemd, dat men den jongeling tot het aanleeren van den handel naar Amsterdam zond; hoe het zij, hij begaf zich met dat oogmerk derwaarts, en zette er zich later als koopman neder. Niet vele jaren schijnt hij echter als zoodanig werkzaam te zijn geweest; door velerlei schade geraakte hij in ongelukkige omstandigheden, gaf den handel op, en vertrok met der woon niet verre buiten Amsterdam. Thans legde hij zich met ijver toe op zijne liefhebberijstudie, de wiskunde. In het jaar 1711 in de Amsterdamsche Courant gelezen hebbende, dat elders de zoo lang gezochte quadratuur des cirkels zou zijn gevonden, besloot hij, insgelijks daarnaar een onderzoek in het

{==466==} {>>pagina-aanduiding<<}
werk te stellen. Den 15 Junij 1712 meende hij eindelijk de zaak te hebben gevonden, door de verhouding aan te nemen = 1683:5288. Hij gaf, op raad van eenen vriend, daarvan kennis aan den toenmaligen Amsterdamschen Burgemeester jan trip. Van dezen begunstiger der wetenschappen vernam onze waeywel, dat de Staten van Holland, uit aanmerking van het gewigt der zaak, eene premie op de ontdekking hadden uitgeloofd; en trip wist het zoo verre te brengen, dat de Staten Commissarissen benoemden tot nader onderzoek van waeywel's ontdekking. Door dezen werd de zaak in handen gesteld van de Hoogleeraren te Leiden, welke de berekening onderzochten, en aan den ontdekker, na met hem in persoon te hebben gesproken, hun oordeel schriftelijk en verzegeld ter hand stelden, ten einde het aan de Commissarissen in zijne zaak over te geven. Dit oordeel der Hoogleeraren schijnt echter aan waeywel niet te zijn bekend gemaakt, en eene benoeming van andere Commissarissen, een vernieuwd onderzoek door de genoemde Professoren evenmin beslissende gevolgen gehad te hebben. De uitgeloofde premie werd niet uitbetaald, en de ondergane teleurstelling in dezen heeft aan waeywel ongetwijfeld aanleiding gegeven tot het openlijk uitgeven van zijne nasporingen, onder den titel: Demonstratie wegens de Quadratura Circuli, ontdeckt en uytgevonden door daniël waeywel, tot Amsterdam, op den 15 Junij 1712. Te Amsterdam, bij c. van hoogenhuysen. 4to. Dit geschrift kwam ook onder het oog van henricus coets, Lector der Wiskunde aan de Leidsche Hoogeschool, die het las, onderzocht, en alle zijne bedenkingen, bij
mondgesprek met den ontdekker, volkomen zag opgelost, waarvan hij denzelven eene verklaring ter hand stelde. Bij de Staten van Holland en Westvriesland heeft echter de zaak eerst bij Resolutie van 30 Mei 1716 haar beslag gekregen, en is aan waeywel de som van f 500 toegelegd. Denkelijk evenwel was dit slechts een gedeelte der uitgeloofde belooning; ten minste volgens het besluit heeft

{==467==} {>>pagina-aanduiding<<}
men eerder aan eene gratificatie te denken: ‘in agtinge genomen zijnde, dat den voorn. Suppliant de voorz. sake verde gebragt heeft, en dat daaruyt in tijden en wijlen nog wel goede saken souden konnen voortkomen.’ Zocht men ook exceptiën, zoo als het Engelsche Parlement, toen harrison horologiën tot het vinden der lengte op zee met de gevraagde volkomenheid had vervaardigd? - Tegen 's mans Demonstratie kwamen eenige schriften in het licht, die hij in eene Tweede Demonstratie (Amst. 1714) wederlegde, waarop zijne partij schijnt gezwegen te hebben. Waeywel overleed te Amsterdam, den 14 Februarij 1736.
Vreemd is het, dat deze, blijkens de destijds uitgegevene geschriften, toen veel besprokene ontdekking zoo weinig is bekend gebleven, te meer, daar 's mans dochter agnes (uit wier schriftelijke aanteekeningen de larue zijn berigt mededeelt) in de algemeen bekende Fransche taal een stukje schreef, zelfs opdroeg aan den toen regerenden Koning van Engeland, getiteld: Traité ou Considerations Mathematiques et impartiales sur la Demonstration de la Quadrature du Cercle, de daniël waeywel, et sur les Consideration des mauvaises Critiques de ses Antagonistes, par agnes waeywel. La Haye. 1717. 4to.
Het oordeel over de opgegevene getallen, als de ware verhouding van de middellijn tot den omtrek des cirkels, moet ik aan meer bevoegden overlaten. De genoemde Demonstratie niet gelezen hebbende, kan ik niet eens zeggen, of waeywel zich bediend heeft van het middel, om de rekenkundige middenevenredige te nemen tusschen de omtrekken van een' in en van een' om den cirkel beschreven' veelhoek, ter bepaling van den omtrek des laatsten, dan van eenige andere wijze. Dit is zeker, dat zijne verhouding ongeveer het midden houdt tusschen die van archimedes en die van snellius; terwijl die allen den omtrek iets grooter stellen, dan de nieuwst aangenomene proportie. Brengen wij allen in tiendeelige breuken, dan heeft

{==468==} {>>pagina-aanduiding<<}

	archimedes	=	1:3,18181 enz.
	snellius	=	1:3,18309 enz.
	waeywel	=	1:3,18267 enz.
hetwelk dus alles meer is dan	1:3,14159 enz.

Dit geloof ik wel te mogen zeggen, dat, wanner genoemde Lector coets in zijne verklaring schrijft: ‘dat de uitgevondene getallen 1683 en 5288 de eenige en ware getallen zijn, die tot malkanderen geproportioneerd zijn, als den Diameter van den Cirkel tot zijne Circumferentie; en dat sijn Ed. daarop gegevene Demonstratie t' eenemaal perfect en voldoende is, en oversulcx de Quadratura Circuli door sijn Ed. volmaaktelijk bewesen’ - dat dit denkelijk wel wat overdreven is. Althans naar het oordeel van groote wiskundigen is de verhouding, van welke ik spreek, niet in volmaakte getallen, maar alleen bij benadering op te geven. Maar met dat al komt mij waeywel's poging tot oplossing van een nuttig vraagstuk voor, meer dan de vergetelheid te verdienen, en ik acht de moeite, aan het opstellen van dit stukje besteed, overvloedig beloond, indien ik iets heb mogen toebrengen tot meerdere bekendwording van eenen geleerden en verdienstelijken landgenoot.





Over de groote menigte sprinkhanen, die zich dikwerf in de omstreken van Marseille vertoonen.

(Annales de la Société entomologique de France, II. 1833. p. 486-489.)

De verschijning van sprinkhanen, den 2 Augustus 1832, in het zuiden van Frankrijk, en bepaaldelijk op het grondgebied van Chateau-Gombert, een dorp, 1½ mijl noordoostwaarts van Marseille, gaf aan den Kapitein solier, inwoner dier stad, gelegenheid tot het mededeelen der volgende aanteekeningen.
Volgens statistieke opgaven blijkt, dat het departement van de monden der Rhóne eeuwen achtereen door sprinkhanen bezocht is, en dat de Overheid steeds bezorgd is geweest de-
{==469==} {>>pagina-aanduiding<<}
zelve te vernielen. In 1613 besteedde Marseille 20,000 francs en Arles 25,000 voor de vervolging dezer insekten. Men betaalde, gelijk thans, 25 centimes voor een kilogram sprinkhanen en 50 centimes voor een kilogram eijeren. Men verzamelde in dat jaar (1613) 12,200 kilogrammen sprinkhanen en 122,000 kilogrammen eijeren. Misschien is er echter eene dwaling bij deze opgaaf begaan, en heeft men 12,200 kil. eijeren en 122,000 kil. sprinkhanen willen zeggen. Deze opgave zou eenigzins meer met de uitgave overeenkomen, dewijl de 122,000 kil. eijeren, tegen 50 centimes berekend, eene som uitmaken van 61,000 fr., en men slechts 45,000 fr. heeft besteed. Omstreeks het jaar 1805 heeft men eene inzameling van 2,000 kil. eijeren in de kleine gemeente van Chateau-Gombert gedaan. In 1822 trokken verwoestende sprinkhanen door de streek van Arles en Saintes-Maries; men besteedde voor derzelver vernieling 1,227 fr., overschot eener som van 4,000 fr., te dien einde in 1820 aangewezen, toen eene eerste verschijning plaats had. In 1823 bekeerde men niets voor de vernieling dezer insekten; maar in 1824, toen zij in veel grooter aantal in dezelfde streken verschenen dan in de vorige jaren, werd de verdelging wederom bevolen; men vulde er te Saintes-Maries 1,518 korenzakken mede (65,861 kil.), en te Arles 165 zakken (6,600 kil.); de uitgaaf bedroeg 5,542 fr. Het volgende jaar was nog noodlottiger. De onkosten beliepen toen voor hetzelfde grondgebied 6,200 fr.; hetgeen ons noopt, het bedrag der opzameling een achtste grooter te stellen en het gewigt op 82,000 kil. te begrooten. In 1826 was de uitgave te Saintes-Maries slechts 576 fr. en
in 1827 200 fr. Het schijnt, dat in de laatstgenoemde plaats deze dieren zich het meest vermenigvuldigen. In 1832 verzamelde men 1,979 kil. eijeren, waarmede eenenzestig menschen bezig waren; even zoo vele personen zamelden er, in 1833 3,808 kil, van op (*). Het schijnt, dat deze inzame-
{==470==} {>>pagina-aanduiding<<}
ling nalatig heeft plaats gehad, en dat men gemakkelijk 4,000 kil. eijeren en 12,000 kil. insekten had kunnen bijeenbrengen.
De nesten dezer insekten zijn gemakkelijk te ontdekken, door het gat, hetwelk het wijfje in den grond gemaakt heeft, om er hare eijeren onder te leggen. Men vindt ze op onbebouwde gronden en op paden, omstreeks 1½ duim onder den grond. Het hol, waarin de eijeren vervat zijn, is nagenoeg rolrond, meer dan anderhalf duim lang (5 centimeters) en een centimeter in middellijn. Dit hol is kleverig en bedekt met eene dunne laag aarde; de plaatsing is verschillend, gemeenlijk waterpas. Men kan stellen, dat elk kilogr. 1600 nesten bevat; elk nest schijnt 50 of 60 eijeren te bevatten. Op elk kilogr. zouden dus 80,000 eijeren gaan. Een daarin geoefend kind kan dagelijks 6 of 7 kilogrammen opzamelen, door te dien einde bij de rotsen en op de plaatsen, waar de aarde weinig diepte heeft, te spitten.
Tegen het einde van Augustus zamelt men de eijeren in, en gaat daarmede voort tot October, wanneer men ze het menigvuldigste aantreft, dewijl vele wijfjes in Augustus hare eijeren nog niet gelegd hebben.
Wat de sprinkhanen zelve betreft, op dezen vangt de jagt in Mei aan, en bijkans de geheele bevolking van Saintes-Maries, Arles, Saint-Jerôme enz., vrouwen en kinderen, is daarmede gedurende een gedeelte des zomers bezig. Deze geschiedt met een grof linnen laken, hetwelk vier personen aan de einden vasthouden; de twee voorsten houden den rand van het laken tegen den grond, en de twee achtersten houden den achterrand omhoog, zoodat de lap ongeveer een' hoek van vijfenveertig graden met den grond maakt. De insekten, die opstijgen om te vlugten, vallen alzoo op het laken, en men werpt ze in zakken, zoodra men er een aantal bijeen heeft. Bij deze bezigheid kan een persoon een of anderhalven franc daags winnen. Men kan zich van de verbazende menigte dezer insekten eenig denkbeeld maken, als men verneemt, dat een boer er op éénen dag 50 kilogr. van opving, zich daartoe van een netje bedienende, omtrent gelijk aan zoodanig een, als waarvan de liefhebbers der insekten bij de vangst

aanmerking van den geleerden insektenkenner lefebvre, van het gewigt der eijeren twee derden aftrekken, om de juiste opgave te bekomen. Doch zelfs dán blijft de menigte verbazend.

{==471==} {>>pagina-aanduiding<<}

van deze dieren gebruik maken. Vooral in Mei en Junij heeft deze jagt plaats.
De meest vernielende soorten zijn de volgende: Decticus albifrons fabr., Decticus verrucivorus fabr., Decticus griseus fabr., Ephippigera vitium aud. serv., Louista viridissima L., Acridium lineola fabr., Calliptanus Italicus aud. serv. (deze soort veroorzaakte in 1805 het meeste schade in de omstreken van Marseille), Oedipoda stridula, Oedipoda flava, Oedipoda coerulescens fabr., Podisma pedestris fabr.






Aanmerkingen, over het voorstel van Van Senden, om op pinkster 1833 algemeen te vieren het achttiende eeuwfeest van de Goddelijke invoering des Christendoms in de wereld.

(Vervolg van bl. 276.)
Over het geboorte- en sterfjaar onzes Heeren is, gelijk aan deskundigen algemeen bekend is, zoo veel geschreven, dat men met het opgeven der onderscheidene gevoelens en derzelver verschillende gronden, zonder dat men in eenig oordeel over dezelve treedt, meer bladzijden zou moeten vullen, dan ons in dit Tijdschrift kunnen worden toegestaan. Deze onze Aanmerkingen zullen over die verscheidenheid van meeningen daarom ook niet loopen. Zoo veel zij slechts hier gezegd, als volstrekt noodig is. Reeds in mijne Proeve eener Overeenstemming der Evangelisten heb ik (IIde St. bl. 153, 154) gezegd, dat het juiste jaar van 's Heilands geboorte en dood thans onmogelijk te vinden is. Deskundigen, wier namen ik nu niet noemen wil, om met geen tooi van geleerdheid te pronken, hebben het tastbaar gemaakt, dat onze gewone jaartelling één of meer jaren ten achtere is. Men zie kuinoel, ad luc. III:1, 2. Hoe omzigtig men moet aanhalen, om geen verkeerden aanslag te doen, blijkt b.v. uit de aanhaling van schutte door van senden (B. bl. XIV.) Het is zoo, schutte stelt het 33ste jaar onzer gewone jaartelling, als het kruisjaar van christus; H. Jaarboeken, Iste D. bl. 236. Hiertoe bezigt die Geleerde vooral het starrekundig bewijs, maar ziet zijne overige berekeningen niet over het hoofd, volgens welke de Heer geboren is vier jaren

{==472==} {>>pagina-aanduiding<<}
vóór die jaartelling (bl. 9, 10) en in het 28ste jaar dier telling 30 jaren oud was, bl. 11, 12. Bij schutte hangt alles zamen. Zoo fijn als hij spint, zoo vernuftig hecht hij ook alles aaneen. Wat van senden dus hier wint, verliest hij dubbel op eene andere plaats, of hij moet 's mans denkbeelden over het getal Paaschfeesten (en wat niet al?) overnemen, en vroeger gevoelen laten varen.
Van senden, zich enkel beroepende op Geleerden, door schutte (Iste D. bl. 221) aangehaald, maar met bijvoeging van dezen en ter pelkwijk, (B. bl. XIV.) is in deze zijne aanhaling te eenzijdig, om op bijval te mogen rekenen bij zijn schrijven: ‘Elk, die hunne geschriften, welke vol zijn van duizelingwekkende geleerdheid, inziet, weet, hoeveel gronden zij in het midden gebragt hebben, om te betoogen, dat het jaar 33 het kruisigingsjaar geweest is, en dat het geen ander jaar kan geweest zijn. Het zoude mij inderdaad niet zeer veel moeite kosten, om dit, op hun voetspoor, in het breede te betoogen; maar’ enz. Van dit zoo stellige, dat in deze zoo moeijelijke en duistere zaak zoo weinig voegt, komt hij wel (C. bl. 37) eenigzins terug; doch daar geschreven blijft, wat eenmaal geschreven en gedrukt werd, mogen wij wel vragen: Meent van senden dit alles in ernst? Of gelooft hij, dat Medebroeders hem op zijn woord zullen gelooven, al is dan alles, wat hij zegt, zoo juist niet in den haak? In het eerste geval moet hij het ons vergeven, wanneer wij zeggen, dat hij de zaak niet genoeg inziet, of schrijft vóórdat hij alles onderzocht heeft. In beide gevallen mag hij zich overtuigd houken, dat de afwijzing van zijn voorstel, door hen, die met de zaak eenigzins bekend zijn, het gevolg is geweest van rijp en bedaard overleg, dat zich niet zoo ligt op sleep laat nemen.

Ernesti heeft ook met betrekking tot de Bijbelsche Tijdrekenkunde gezag, ten minste bij hen, die in de Uitlegkunde der H. Schriften geene vreemdelingen zijn. Die groote Uitlegger des Bijbels heeft zich ten opzigte van de onmogelijkheid, om het juiste jaar van 's Heilands geboorte en dood te vinden, zoo stellig uitgelaten, dat ieder, wien het om waarheid te doen is, het voorstel van van senden heeft moeten ter zijde leggen. Alle lust ter Eeuwfeestviering moest wel vergaan, enkel bij het lezen van hetgeen ernesti geschreven heeft, Inst. Int. N.T.P. III. C.X. § 52. ed.

{==473==} {>>pagina-aanduiding<<}
ammon. 1792. pag. 340. ‘De zwarigheden,’ dus zegt hij aldaar onder anderen, ‘kunnen voorzeker niet zoo worden weggenomen, dat er geen twijfel zou overblijven, daar de grootste mannen in dit vak van geleerdheid erkennen hier geen licht te zien, zoo zelfs, dat het eene daad van groote verwaandheid’ (bij ernesti komt het nog erger woord impudentiae voor) ‘zou zijn, hieromtrent te beslissen.’ Men moet zich dus niet verwonderen, dat het zoo magere voorstel van van senden, door de meesten zijner Medebroeders, als ongepast werd afgewezen.
Opdat het intusschen ook den ongeletterden Lezer blijke, dat juist de kennis aan de hier voorkomende zwarigheden, zoo als ernesti zich uitdrukt, bewaart voor schandelijke dwalingen, zal hier nog het een en ander worden bijgebragt, wat voor Medebroeders, die, door eene geheele menigte voorhanden zijnde hulpmiddelen, hieromtrent volkomen zijn ingelicht, alleen dienen kan ter herinnering.

De gewigtigste plaats, in het berekenen van den tijd voor de Evangelische geschiedenis, blijft altijd luk. III:1, 2: En in het vijftiende jaar der regering van caesar tiberius, toen p. pilatus Stadhouder was over Judea, en over Galilea herodes, over Iturea en het land Trachonitis zijn broeder philippus, en over Abilene lysanias Viervorsten waren, onder de Hoogepriesters annas en kajafas, geschiedde het woord Gods tot joannes, den zoon van zacharias, in de woestijn. Daar evenwel de jaren van pilatus noch die der herodessen of der Hoogepriesters genoemd worden, komt alleen het vijftiende jaar van tiberius in aanmerking, van welks juiste berekening hier dus alles afhangt. Doch reeds dadelijk doet zich verscheidenheid van berekening op. De meesten tellen van den dood van augustus af, die volgens suetonius gestorven is in het 767ste jaar van Romes stichting. Aldus verkrijgt men het 782ste jaar. Doch anderen nemen in hunne telling eenen aanvang met het tijdstip, dat tiberius door augustus deel ontving aan het bewind; welk tijdstip dan wederom, naar verschillende berekening, invalt, twee, drie of vier jaren vóór den dood van augustus. Het vijftiende jaar van tiberius wordt dus hierdoor verschillend bepaald, tot de jaren na Romes
stichting 778, 779, 780 of 782.

{==474==} {>>pagina-aanduiding<<}

Neemt men, met de meeste tijdrekenaars, onder welke ook behoort wesseling, (ad simsonii Chron. p. 1599 seq.) aan, dat het vijftiende jaar van tiberius gerekend moet worden van den dood van augustus af, dan staat wel vast, dat het jaar, door lukas vermeld, het 782ste jaar is na de stichting van Rome; maar men is dan nog niet veel gevorderd in de juiste bepaling van 's Heilands ouderdom in dat jaar, zonder welke de tijdrekening voor het daar verhaalde ten eenemale onzeker blijft. Wij zullen hier de verschillende wegen aanwijzen, langs welke men natuurlijk tot verschillende uitkomsten geraakt is. Vooreerst komen dan in aanmerking die tijdrekenaars, die het vijftiende jaar van tiberius gelijktijdig stellen met den ouderdom van jezus, door lukas vermeld, vs. 23. Van dezen zien sommigen het onbepaalde omtrent, ongeveer (ὡσεὶ) bij den Evangelist over het hoofd, en stellen dus, onnaauwkeurig genoeg, dat jezus toen dertig jaren oud was. Anderen, de woorden van lukas stipter volgende, meenen vrijheid te hebben, om den ouderdom des Heeren ruimer te stellen, dan misschien het woord omtrent toelaat. Ook hier heerscht wederom verscheidenheid, volgens welke jezus in het 782ste jaar van Rome oud zou zijn 31, 32, 33 of 34 jaren. Vooral verdienen, ten tweede, opmerking zij, die het vijftiende jaar van tiberius alleen in betrekking tot het begin der ambtsbediening van joannes plaatsen, wier gevoelen zekerlijk het beste strookt met het Evangelische verhaal. Doch
ook deze tijdrekenaars volgen niet allen hetzelfde pad. Eenigen toch van hen, die zonder grond van gedachten zijn, dat joannes zoo wel als jezus, om in het openbaar te verschijnen, den dertigjarigen ouderdom moest hebben bereikt, (zie, over die verkeerde opvatting, van senden, B. bl. X en XI, de Aanteekening) stellen, dat joannes, in dat jaar van tiberius, dertig jaren, en bij gevolg jezus, die zes maanden jonger was, negenentwintig jaren oud was. Anderen wederom, die ruimer overzigt nemen, en op de geheele bediening des Doopers het oog houden, zijn van gevoelen, dat de tijd, die van het begin der prediking door joannes, tot de verschijning van jezus als Godsgezant, verloopen is, misschien één of meer jaren heeft geduurd, of althans niet in eenige weken of maanden kon verstreken zijn, (zie kluit, a. W.P. II. pag. 751 seq. verg. pag. 678 seq.) Het gevoelen van dezen kent den

{==475==} {>>pagina-aanduiding<<}
Heiland in het jaar 782 van Rome een' ouderdom toe van 27, 28 of 29 jaren.
Om met een' oogopslag te zien, hoe groot de verscheidenheid reeds is, welke door de enkele plaats luk. III:1, 2 wordt aan de hand gegeven, trekke men de verschillende jaren van 's Heilands al of niet gevonden ouderdom af van het vijftiende jaar van tiberius, dat is het 782ste van Rome, of (volgens de andere berekening van dat vijftiende jaar) het 778, 779 of 780ste, en men zal dan ontwaren, dat men voor het geboortejaar des Heeren de onderscheidene jaren na Romes stichting bekomt 744-755. Een verschil dus van twaalf jaren. Zoo weinig hulp verschaaft deze schijnbaar zeer duidelijke plaats van lukas.

Het is wel waar, dat er nog andere middelen zijn, die bij de tijdrekening in aanmerking genomen en verschillend gebruikt worden. Maar niet ééne plaats is er, tegen welke geene bedenkingen zijn opgekomen of verder kunnen gemaakt worden. Is dit reeds, wanneer die plaatsen op zichzelve worden beschouwd, hoeveel grooter wordt dan de moeijelijkheid, bij het vereffenen van hetgeen reeds op zichzelve zoo duister is! Om een voorbeeld te nemen: de dood van herodes den Grooten wordt vergeleken met de geboorte des Heeren. Doch reeds het jaar, waarin de dood van dien Koning gesteld wordt, is niet bij alle tijdrekenaars hetzelfde. Conf. p. brinch. Exam. Chron. fl. josephi, affixo Opp. f. la vii josephi ex ed. haverk. Tom. II. pag. 299 seq. kluit, a. W.P. II. pag. 575-585, en schutte, H. Jaarb. Iste D. bl. 10-96. Men bouwt voor het jaar 750 van Rome vooral op de maanëklips, van welke josephus gewaagt, (Ant. Jud. Libr. XVII. C. VI. § 4. Tom. I. p. 845.) welke andere tijdrekenaars ter zijde schuiven, omdat zij josephus niet altijd vrij kennen van schikken naar Romeinsche vooroordeelen, en daarom een ingedrongen omen meenen ontdekt te hebben. Doch, hoe dit ook zij, men is het, zelfs als het beslist is, dat herodes in het 750ste jaar van Rome gestorven is, nog niet eens met het geboortejaar des Heeren, hetwelk b.v. bij schutte hetzelfde is met dat van den dood diens Konings, maar bij anderen, die aan den Heiland, bij den kindermoord te Bethlehem, niet, met
schutte, enkele dagen, maar bijna twee jaren levens toeschrijven,

{==476==} {>>pagina-aanduiding<<}
wordt daarom het geboortejaar van jezus het 748 of 749ste jaar van Rome.

De grootste zwarigheden, welke de meeste tijdrekenaars niet altijd te boven komen, leggen zij, huns ondanks, zichzelven in den weg. Zoodra, namelijk, hun iets voorkomt, dat hun voor eigene meening kan dienst bewijzen, grijpen zij alligt dat iets aan, sieren het op, dat hun te beter gelukt, naarmate het duisterder is, en zien dan alzoo het zwakke en nietige voorbij, dat zij, als scherpzinnig genoeg, ligtelijk zouden ontdekken, indien niet zij, maar anderen het hadden gebezigd. Om een voorbeeld te noemen, bepalen wij ons bij het zeggen der Jeruzalemmers, joann. II:20: zesenveertig jaren is over dezen Tempel gebouwd. Dit vat men dan aan, en stelt het dus voor: Volgens josephus begon herodes dien bouw des Tempels in het 18de jaar zijner regering (conf. Ant. Jud. Libr. XV. C. XI. § 1. Tom. I. pag. 777 seq.); en, zonder veel in aanmerking te nemen het verschil van josephus met zichzelven, die (Bell. Jud. Libr. I. C. XXI. § 1. Tom. II. pag. 105.) het vijftiende jaar van herodes hiervoor stelt, (conf. kuinoel ad joh. II:20.) rekent men aldus: herodes' 18de jaar is het 734ste van Rome. Hierbij worden de 46 jaren geteld, door die Joden genoemd, en zoo bekomt men voor het eerste Paaschfeest van jezus' openbaar leven het 780ste jaar van Rome, en gebruikt dit dan als bewijs, dat het vijftiende jaar van tiberius van diens vroeger bewind af moet gerekend worden, (zie kluit, bl. 771.)
Volgens de regelen der Uitlegkunde, welke de tijdrekenaar niet, naar verkiezing, mag op zijde schuiven, heeft dit zeggen der Jeruzalemmers geene kracht, om den tijd bepaald uit te drukken. Behalve dat het woord ὀικοδομεῖν, bouwen, niet zonder noodzaak behoort te worden opgevat van het verfraaijen en verbeteren des Tempels, zoo schijnt het verband zulk een bouwen te vorderen, hetwelk op het geheel afbreken des Tempels zou volgen. Doch het Grieksche taaleigen ontneemt aan die woorden der Joden op ééns alle bewijskracht. Het woord ᾠκοδομήθη, is gebouwd, wijst reeds het staken van dien bouw aan; want werd die bouw nog voortgezet op het oogenblik, dat die Joden zoo spraken, dan moest dit woord in den tegenwoordigen tijd voorkomen,

{==477==} {>>pagina-aanduiding<<}
ὀικοδομεῖται. Hierdoor vervalt geheel alle tijdberekening, op deze verklaring der Jeruzalemmers gebouwd. Dat joannes de tijden der werkwoorden zorgvuldig in acht neemt, blijkt uit H. V:25: Hetgeen ik van het begin u ook zeg. Ons taaleigen zou vorderen gezegd heb. Maar Grieken drukken de werking van het woord, zoo lang zij nog voortduurt, uit, door zich te bedienen van het praesens. Ook H. VIII:58 dient hiervoor tot bewijs: Eer Abraham was, ben ik. Dit zouden wij, naar den aard onzer taal, uitdrukken: was ik er. Die Joden noemen het getal der jaren ook niet als tijdrekenkundigen, maar met zekeren ophef en misschien ook met overdrijving, om daardoor de voortreffelijkheid des Tempels te roemen, als welke tot den bouw zoo vele jaren heeft noodig gehad, en daarom onmogelijk in drie dagen zoo fraai, als hij toen was, zou kunnen opgebouwd worden, indien dezelve geheel werd afgebroken.

(Het vervolg en slot hierna.)





Tafereelen uit het maatschappelijk leven der Noord-Amerikanen.

(Vervolg van bl. 423.)

Museums en Schouwburgen.

De herfst was genaderd. Men had reeds langere, maar nog schoone en warme avonden. Om dezen tijd is de Broadway in zijne grootste heerlijkheid. De fraai door gas verlichte winkels bieden aan de van het land teruggekeerden nieuwaangekomene koopwaren ter beschouwingaan. De winteravondgezelschappen beginnen. De Museums en Schouwburgen worden bezocht.
De Akademie der Beeldende Kunsten, het Noord-Amerikamsche Museum, het Nationale Museum, peal's Museum zijn de meest beroemde inrigtingen van dien aard, allen in de nabijheid des Parks van City-Hall gelegen, en in hoeveelheid van voorwerpen ten naastenbij gelijk; dezelve behooren aan bijzondere personen, en getuigen minder van kunstsmaak, dan van de ijdelheid der Amerikanen, die gaarne voor kenners doorgaan, en vrij wat meenen te doen, wanneer zij op één'

{==478==} {>>pagina-aanduiding<<}
avond vijf of zes zulke huizen doorloopen. Om de nieuwsgierigen nog meer te lokken. worden op de balkons, of voor de opene vensters van deze gebouwen tot bevordering van kennis en vermaak, een half dozijn Negers met trommels, fluiten en trompetten geplaatst, die dan met de naburige muzikanten eenen wedstrijd in het slaan en blazen schijnen te houden. Daarmede vermengt zich voorts het bijkans ongeloofelijk luide gezang of gegons eener gansche insektenwereld, die het Park bewoont, en bovendien nog het alles overtreffende geschreeuw der zeer kleine loofvorschen, van welke er eenige dozijnen op elken boom zitten. Zoo gaat toch in dit land alles fortissime, dacht ik, en trad in het Nord-American National Museum, gelijk met ongemeen groote letteren voor het huis te lezen stond. Voor een' schilling krijgt men toegang in de goed verlichte zaal, alwaar de wanden met platen van geringe waarde behangen zijn. Eenige verzamelingen van planten en delfstoffen liggen verward op de tafels. Een levende krokodil, eene slang en eenige opgezette vogels maken een Zoölogisch Kabinet uit, en kladwerk van inlandsche schilders wordt getoond, alsof het stukken van eenen Amerikaanschen rubens waren. Voor meer dan één Museum hangt iederen avond eene groote lantaarn, met de doorschijnende aankondiging: Dezen avond, als buitengewone verlustiging, Laterna Magica; en met regt, want tot besluit wordt men in eene donkere kamer zaamgepakt, alwaar, na lang dralen, de tooverbeelden aan den wand verschijnen, gelijk men ze bij ons tot vermaak van kinderen vertoont. Zoo menigmaal de vertooning verwisselt, en gelukkig gaat dat nog al vlug, wordt een algemeen ah! dat verwondering en verbazing aanduidt, vernomen. Eindelijk verwijdert men zich in groote stilte, en op ieders gelaat
is een zelfbehagend gevoel wegens de vorderingen in kunst en smaak te lezen. Men ziet het den Amerikanen terstond aan, wanneer zij uit hunne Museums komen. Minder voldaan keeren zij uit den Schouwburg terug; want hier moeten zij voor meer gelds ook langer genieten. Oververzadigd van iets, waarvoor zij eigenlijk geenen smaak hebben, komen zij geeuwend te middernacht dien tempel uit, waarin zij volle zes uren. zich verveeld heben, maar toch hun lieve geld van het begin tot het einde verzitten wilden.
New-York heeft drie vrij goede Schouwburgen, en bovendien nog een' kleineren, waarin Negers spelen. In de voornaam-
{==479==} {>>pagina-aanduiding<<}
ste Schouwburgen is voor de Kleurlingen eene bijzondere plaats, opdat zij niet onder de Blanken zich mengen. Men kan wel denken, dat een zoo vrijzinnig volk bij tooneelvertooningen het zeer gemakkelijk voor zich maakt. De heeren in het parterre zetten de voeten op de banken voor hen, steunen met de ellebogen op die achter hen, en houden den hoed altijd op het hoofd. Daarentegen trekken zij dikwijls den rok uit, kaauwen tabak en spuwen gedurig op den grond. In de loges ziet men soms de voorsten tegen de leuning met den rug naar het tooneel gekeerd. De vrouwen zijn beleefder en zetten de hoeden af. Men schijnt weinig acht te geven, wat er op het tooneel omgaat, behalve wanneer een Amerikaansch speler optreedt, of een geestige zet op de Engelschen vernomen wordt; dan geeft ieder zijne goedkeuring te kennen door een geweldig stampen met de voeten.
Eens zat ik in eene loge van het Park-theater, hetwelk het schoonste en daarom door de groote wereld meest bezocht is. Een dik heer trad binnen en plaatste zich nevens mij. Onder de vertooning legde hij zijne voeten op de leuning voor ons, en eindelijk trok hij zelfs zijne schoenen uit; het scheen hem te warm te zijn. Eene onaangename lucht deed mij het hoofd afwenden. Toevallig keek ik in de naaste loge. Hier zat eene vrouw met twee heeren. Een derzelven onderhield zich met haar op eene zeer wellevende wijze. Dat verdroot den anderen, die, na eene korte woordwisseling, zijnen vriendelijken buurman den hoed met de vuist van het hoofd sloeg. Dit is de gewone manier, om eene vechtpartij te beginnen. Toen riep een fraai gekleed heer, die in het parterre met het gezigt naar de loge gekeerd lag: Stoort het spel niet; gaat naar buiten, om te boksen. Weldra trad een geregtsdienaar in de loge, en bragt die beide heeren, met de geheel onschuldige, zeer onthutste vrouw, naar buiten. Dit geschiedt volgens de verordeningen op den Schouwburg, en zoodanige kampstrijden behooren tot den goeden toon onder de fashionables alhier. Tot mijn geluk was het vooral den dikken heer te mijner regterhand niet ontgaan; hij trok spoedig zijne schoenen aan, en ijlde hijgende de strijdenden na, om op straat den verderen afloop te zien.
De Schouwburgen zijn bijzonder eigendom; dezelve worden soms duur verhuurd en veelal niet sterk bezocht. De Amerikanen hebben veel ijdelheid; om dezelve te bevredigen, moet de ondernemer beroemde vreemde kunstenaars

{==480==} {>>pagina-aanduiding<<}
door gunstige voorwaarden uitlokken. Kunnen de kosten dan niet bestreden worden, zoo weet men middel, om aangegane verbindtenissen krachteloos te maken. Het publiek, dat den Schouwburg bezoekt, kreunt zich weinig aan kunst en bekwaamheid. Een ellendig orchest bederft soms de schoonste opera. De beste zangers worden naauwelijks gehoord - zoo veel beweging is er, terwijl het klimmen over de banken geraas veroorzaakt en het onophoudelijk uitwerpen van speeksel door de tabakkaauwers een zeer onaangenaam geluid geeft. Menigeen keert den rug naar het ballet en ziet dus het dansen niet. Evenwel hield men het voor onwelvoegelijk, dat Fransche danseressen op het tooneel verschenen in te korte kleedjes, die tegen de goede zeden schenen te strijden. De gemoederen kwamen in beweging, en zelfs de nieuwspapieren trokken partij. De Fransche ligtzinnigheid verwekte ergernis. Madame vestris en Madame achille moesten toegeven en verschijnen in lange kleederen, die ten minste tot aan den enkel reikten. Deze uiterlijke welvoegelijkheid wordt ook in andere opzigten vrij streng in acht genomen. Nooit spreekt b.v. een man de vrouw van den huize alleen - nooit ontmoet hij de vrouwelijke wezens in eenig huis anders, dan in de voor ieder steeds open staande spreekkamer, welke zoo ingerigt is, dat men van de straat alles kan zien, wat in dezelve omgaat. Krijgt de vrouw bezoek, hare dienstmaagd zit er gewoonlijk bij en neemt soms deel aan het gesprek. Deze gemeenzaamheid is zoo groot, dat de dienstbode ook wel den hoed van hare vrouw opzet, haren shawl omhangt, en zoo des zondags gaat wandelen. Die naar deze vertrouwelijkheid zich niet wil schikken, moet zich door Negers of Kleurlingen laten bedienen.

(Het vervolg hierna.)



Eene lofrede, die veel van eene satire heeft, van eenen Engelschman, op de zoogenaamde Penny-magazines.

(Uit het Monthly Literary Magazine.)

In eene Eeuw als de onze, zoo vruchtbaar in omwentelin-
{==481==} {>>pagina-aanduiding<<}
gen van allerlei soort, kon de Republiek der Letteren met reden niet hopen gelukkiger te zullen zijn, dan het meerendeel der oude Monarchijen; ook zij moest verwachten, zich achtervolgens al de voorregten te zien ontrooven, wier uitsluitend bezit zij zich zoo lang heeft aangematigd.
De tijden zijn nog niet ver van ons verwijderd, dat het domein der wetenschap bezet was door een betrekkelijk klein getal mannen, die, eens of oneens onder elkander, hetzelve, tot hun voordeel en ten koste der menigte, in beslag hadden genomen. Aan hunnen rijken disch gezeten, verwaardigden zij zich ter naauwernood, het publiek eenige geregten toe te werpen, welke zij tegen goud zich deden betalen. Zij beschouwden het menschdom als een hoop verachtelijke weetnieten, van hen door eene onoverschrijdbare klove gescheiden, en zij hadden regt; want het meerendeel, door stoffelijke belangen bestendig afgetrokken, ontbrak alle gelegenheid, om hunnen verstandelijken toestand te verbeteren. Zij derfden hetgene, wat voor hem, die zijnen geest wil beschaven, kostelijker is dan goud, - den tijd.
De goedkoope uitgaven zijn verschenen, - alles is van gedaante veranderd. Het is tegenwoordig, alsof de dampkring verzadigd (gesatureerd) is van wetenschappelijke deeltjes: zij dringen overal door, in de werkplaatsen, in de winkels, in de stulpen, zich hechtende aan alwat zij ontmoeten. De wetenschap is volksgezind geworden; zij is afgedaald tot de bevatting van elks verstandelijk vermogen en elks bijzondere gesteldheid. Hetgeen het erfdeel was van eenige aristocraten over de denkbeelden, is gemeen goed geworden van elk, die lezen kan. Voorheen vergenoegde zich de koopman, in zijn' winkel, zijne ingeslagene waren zoo duur mogelijk te verkoopen; hij kende den regel van drieën, en dat was hem voldoende: tegenwoordig heeft de ambachtsman, de kruijer, de melkboer, de marskramer zijn deel van de weldaad der wetenschap. Op het kantoor, in de winkels, in de werkplaatsen, zelfs van den minsten onder de kunstenaars, vindt men een geelachtig blad papier, menigte fragmenten bevattende van de kennis, zoo duur gekocht door leibnitz en copernicus. De gemeene man, dank zij dit blad, kan nu, even als de bezitter der rijkste boekerij, door het ruim der hemelen zweven, de in het ijs der Noordpool verdwaalde reizigers volgen, de bespiegelingen van newton en galilei de zijne maken, of puffendorf en de groot verklaren!
Gij allen, die tot hiertoe uwe dagen hebt gesleten in on-
{==482==} {>>pagina-aanduiding<<}
wetendheid, waardeert uw geluk en geniet het ter dege! Gij hebt de schoone jaren uwer jeugd niet gesleten in het geleerde stof eener boekerij; gij zijt niet ontijdig gebukt gegaan onder het bestuderen van oude handschriften, onder het pijnigen van uwen geest met diepe nasporingen: al die kennis, zoo moeijelijk te verkrijgen, wordt u thans, als 't ware, naar het hoofd geworpen; zij kost u naauwelijks iets meer, dan de moeite des oprapens.
Wenscht u bovenal geluk, niet verpligt geweest te zijn, met groote kosten, boekwerken van allerlei soort en formaat te verzamelen. Alles tijd en geld verloren! Voor eenige schellingen staan tegenwoordig alle boekerijen der wereld te uwen dienste. Waar is de wetenschap, die men thans in weinig uren niet volkomen kan aanleeren? - De doode en levende talen? De grootste spraakkundigen ontsluiten u elke week, nagenoeg om niet, hare geheimen en schoonheden. - De wetten? In vier bladzijden vindt gij dezelve verklaard met eene helderheid, die den meest benevelden geest doordringt en de vlugtigste oplettendheid vestigt. - De sterrekunde? Zij neemt, om u te lokken, de aanvalligheid aan van den roman. - De geschiedenis? Men biedt haar u zoo fraai en lagchend aan, en dat alles voor een penny (een stuiver)! Voor een' stuiver slechts kunt ge uitstekende aardrijkskundigen worden; voor een dubbeltje erlangt ge zeer voldoende kennis van de ontleedkunde. Heeft de muzijk voor u eenige aantrekkelijkheid, ge hebt maar te spreken: het moge een' paganini jaren vlijts en sommen gelds gekost hebben, om op ééne snaar te leeren spelen; welaan, in een paar weken openbaart het Magasin Musical u al hare geheimen: voor hoeveel? voor drie stuivers! - Inderdaad, eene allerstreelendste gewaarwording bevangt ons, wanneer wij bedenken, dat men tegenwoordig de kruidkunde, de dierkunde, den tuinbouw enz. enz. in den grond zich kan eigen maken voor de waarde van twee en een' halven stuiver elk, en dat men voor eene halve kroon eene wandelende Akademie kan worden!
o, Gij allen, wien het thans vergund is tot de fontein der wetenschap te naderen, haast u, uwen dorst te lesschen met hare zuivere wateren; maar wacht u, op te klimmen tot de oorzaken, waaraan gij een zoo groot geluk te danken hebt! Helaas! in de omwenteling der Letteren, gelijk in de staatkundige omwentelingen, speelt persoonlijk belang de hoofdrol.

{==483==} {>>pagina-aanduiding<<}

Dit, gepaard met bijkomende omstandigheden, dit was het, wat het aanzijn gaf aan het Penny-Magazine, sedert gevolgd door eene menigte andere, gebouwd op denzelfden grondslag, zoo wel in Engeland, als op het vaste land. Maar tot dusverre, hoewel de keus der stukken zoo wel als de prenten veel verloren hebben van hunne vroegere verdiensten, handhaaft het genoemde Magazijn nog altijd zijne opperhoofdigheid in de goedkoope Letterkunde. Het telt thans 160,000 inteekenaars, en men berekent, dat de winst in 1833 is geweest 15000 pond st. [f 180,000.] Wel is waar, de eigenaars van het genoemde Magazijn trekken groot voordeel van hunne prenten, van welke zij, door eene nieuwe uitvinding, afdruksels in metaal weten te maken, die zij verkoopen aan het Magasin Pittoresque te Parijs, aan het Pfennig-Magazin te Leipzig, aan eene dergelijke onderneming te Florence [desgelijks aan die te Amsterdam]. Zij zenden daarenboven naar Noord-Amerika een compleet exemplaar van hunne verzameling in lood afgegoten, waardoor zij het zware regt van 33 percent weten te ontduiken, door het Amerikaansche Gouvernement van den invoer van Engelsche boekwerken geheven; en te New-York kan men, in spijt van de duurte van arbeidsloon en papier, een Penny-Magazine uitgeven voor twee centen. Men ziet de goedkoope Letterkunde den ganschen aardbol doorloopen: Rusland zelf, in weerwil van zijne Douanen en zijne Censuur, heeft de besmetting niet kunnen ontgaan; een Magazijn van twee stuivers verschijnt thans te Petersburg.
Hoewel men geenszins kan loochenen, dat deze soort van geschriften, wél bestuurd, grooten invloed, kan oefenen op de beschaving, is echter de gang der wetenschappen en kunsten steeds langzaam, en kan geen toereikend voedsel verschaffen aan de onverzadelijke gulzigheid der goedkoope drukpers. Vanhier, dat de uitgevers, verpligt hunne kolommen, hoe dan ook, te vullen, schier alle oude vodden hebben opgerakeld; binnen weinige maanden hebben de twintig Magazijnen, die te Londen uitkomen, elkander onophoudelijk in de wielen rijdende, al de takken van den Magazijnboom geplonderd. Maar, naardien elke cirkel beperkt is, en zij, om populair te zijn, steeds onderwerpen moeten kiezen, die binnen het bereik zijn van alledaagsche bevatting, worden de bouwstoffen dagelijks schaarscher, zoodat zij welhaast zich zullen moeten bepalen tot het uitgeven van een prullig mengelmoes.

{==484==} {>>pagina-aanduiding<<}
Vanhier, dat het aanzijn dier ondernemingen in het algemeen slechts voorbijgaande is. Hoeveel Touristes, (*) wier reis reeds bij het uitzeilen een einde nam! hoeveel Etoiles, die niet schitterden! hoeveel Gazettes de Santé, die van gebrek omkwamen! hoeveel onder brommende titels vermomde letterdieven, voor welke de uitgevers het motto hadden behooren te plaatsen: Ex rapto vivimus!
Eenige boekhandelaars, verschrikt door dien zondvloed van goedkoope ondernemingen, hebben zich willen verzetten tegen die voor hen zoo verderfelijke overstrooming. Vruchteloos zoo wel als nutteloos pogen! Zij brengen de kiem van haar verderf met zich mede. De uitgevers hebben slechts één doel, - spoedig fortuinmaken. Eenigen zijn daarin geslaagd; het grootste deel heeft zich geruïneerd: nog eenige jaren, en er zal van die gansche goedkoope Letterkunde niets overblijven, dan de herinnering aan haar voorbijgaand bestaan.
Niet iedereen weet, welk een verschil er bestaat tusschen de onkosten eener gewone uitgave en die der zoogenaamde goedkoope. Het is zeer aanmerkelijk. De man van letteren, geroepen tot daarstelling van, of medewerking in een werk, eigenaardig geschikt om alleen of hoofdzakelijk in geletterde kringen rond te gaan, eischt eene grootere belooning, dewijl hij verpligt is, aan zijnen arbeid meer zorg te besteden, dan aan dien, bestemd voor eene goedkoope onderneming: de papierkooper, die de beste soorten levert; de drukker, die voor eene fraaije letter en keurigen druk heeft te zorgen, doen zich daarnaar ook betalen; de boekverkoopers, die vooruit weten, dat zij slechts een betrekkelijk klein getal exemplaren kunnen slijten, verlangen een buitengewoon rabat. Alles loopt dus zamen, om de uitgave van een degelijk werk te bezwaren, wil men te dezen met gemoedelijkheid te werk gaan en iets goeds leveren. Geheel anders is het met de goedkoope Magazijns gesteld, waarin zeven achtste der artikelen bestaat in uittreksels uit oud en nieuw, rijp en groen, waarvan het papier enz. van veel minder alooi is, en waarbij de geringe prijs het debiet begunstigt, en dit, omgekeerd, dien lagen prijs mogelijk maakt. Men bedenke, dat de uitgevers van het Penny-Magazine 70,000 exemplaren moeten slijten tot dekking hunner onkosten. Welk wetenschappelijk of eigenlijk letterkundig werk, in den tegenwoordigen staat der maat-
{==485==} {>>pagina-aanduiding<<}
schappij, zou bij mogelijkheid in zoo grooten getale te debiteren zijn? Twee- à drieduizend is [in Engeland] van dusdanige werken al een goed vertier. Van de tijdschriften heeft de Edinburgh Review een gemiddeld debiet van 8000, de Quarterly Review van 6000 exemplaren.
Ongetwijfeld behoort er schranderheid en stoutmoedigheid toe, om zich in het veld der goedkoope ondernemingen te wagen. Maar deze hoedanigheden zijn niet zeldzaam in dezen tijd. Wat onderneemt men tegenwoordig niet al! Men vindt speculanten voor alles en in alles. Men neemt aandeelen in het ontginnen van mijnen, die niet bestaan; men sluit leeningen voor bankbreukige Gouvernementen; men bezoldigt de legers van een' Vorst zonder Koningrijk; men bevolkt landen, waar de uitgewekenen niet bestand zijn tegen het klimaat, enz. enz. Wat zou dus verhinderen, dat men eveneens te werk ga en speculere met wetenschap en letterkunde? Onze Eeuw is eene Eeuw van proefnemingen. De onderneming te dezen is dan ook met geestdrift begonnen. Ongelukkig heeft men dezelve willen uitstrekken tot de meest verhevene voortbrengselen van den menschelijken geest: ziedaar het kwaad, ziedaar de klip! Alleen voor den gemeenen man kan de goedkoope Letterkunde heilzaam zijn. Maar men wil zich binnen deze grenzen niet beperken; men voedt den dwazen trots, om dezelve aan het hoofd der beschaving te willen plaatsen; en de uitvoering van dit denkbeeldig ontwerp, aan onbevoegde handen toevertrouwd, kon niet dan bespottelijke resultaten opleveren. Inteekenaars, verlokt door den geringen prijs, maar vooral door de weidsche aankondigingen, boden zich weldra aan, maar kregen er spoedig eene walg van. Zij keeren weder tot hunne oude vrienden, die, op eene regtschapene wijze, voor hun vermaak zoo wel als hunne kennis plagten te zorgen. ‘Wij willen - dus spraken zij - ons niet langer veroordeeld zien, om voor de twintigste maal opgewarmde geregten te herkaauwen, die ons als nieuw en versch worden opgedischt; onze oogen zijn afkeerig van dat gele papier, van die dubbele kolommen, gevuld met microscopische letteren, op een bastaard-formaat zaamgeperst! Beschikt over onze beurs, en verschaft ons de genietingen van weleer, zoo levendig en zoo zuiver; wij hebben er wel eenige guldens
voor over; bezorgt ons, als voorheen, de geleerde Quarterly-, de scherpzinnige Monthly Review en andere degelijke tijdschriften en boekwerken!’



{==486==} {>>pagina-aanduiding<<}

Waterschouwburg te Londen.

Terwijl de eertijds zoo fiere Brit zich verlaagt, om op zijne schouwburgen schier niet dan Fransche Melodrama's en Vaudevilles te vertoonen, is de naäpende Parijzenaar er op uit, om, bij wijze van wederkeerige politesse, de zijne te verrijken met de navolging, in het klein, van den, bij zijnen getrouwen (?) Bondgenoot, zoo veel opgangs makenden, dusgenaamden Waterschouwburg (Saddler's-well, te Londen). Ziehier een beknopt verslag van een ter laatstgemelde Hoofdstad tegenwoordig vertoond wordend Waterstuk: In een' fraaijen openbaren Tuin, het Tivoli wan Londen, worden, op eene zeer groote schaal, de merkwaardigste lotgevallen der reize van Kapitein ross in de Noordpoolzee vertoond. Om de grootschheid der voorstelling te bevatten, wete men, dat het tooneel eenen omvang heeft van meer dan zestigduizend vierkante voeten, (gelijkstaande met een vierkant van 800 voet elke zijde) en dat eenige gedeelten der decoratiën, rotsbrokken of ijsklompen verbeeldende, meer dan 70 voet hoog zijn. De golving der zee is verwonderlijk nagebootst; het water en de drijvende schotsen bewegen zich met eene begoochelende volkomenheid. - Het stuk is verdeeld in drie groote tafereelen. Het eerste vertoont den bodem van Kapitein ross, de Victory, zeilende te midden van het drijfijs, waarvan het van rondom is omringd. De wijze, waarop het schip manoeuvreert, wendt en laveert, ten einde den schok van het ijs te ontwijken, is zeer opmerkelijk. Gemeenlijk varen tooneelschepen enkel links en regts voorbij, alleen zich op zijde den aanschouweren vertoonende. Het evenbeeld der Victory, daarentegen, verrigt al de bewegingen van een schip, dat zich in den gevaarlijken toestand bevindt, waarin het wordt voorgesteld, en laat beurtelings al de deelen van
zijne takelaadje en zeilen zien. Het tafereel wordt verlevendigd door witte ijsbeeren, die men de rotsen ziet beklimmen of op het ijs loopen, en die hun somber gebrul doen hooren. Desgelijks ziet men walvisschen van eene geëvenredigde grootte zich te midden der golven verlustigen en werkelijk water uit hunne neusgaten spuiten. - In het tweede bedrijf is alles sneeuw en ijs. De Victory, geheel ingesloten door het ijs, is onttakeld en hervormd in eene winterwoning. Men

{==487==} {>>pagina-aanduiding<<}
vertoont hier de plegtigheid van het planten van een' mastboom met de Britsche vlag op den top van eene der rotsen, behoorende tot het Amerikaansche vaste land, door Kapitein ross, ter eere van eenen Alderman van Londen, die edelmoediglijk een groot deel tot het fonds der onderneming heeft bijgedragen, booths-land gedoopt. De equipaadje van het schip en de Esquimaux, die daarin de hoofdrol spelen, vormen de schilderachtigste groepen. - Het derde bedrijf vertoont de nadering van het zomergetijde. De ijsbergen zijn van nieuws in beweging, en de baren rijzen en dalen wederom. Men ziet de equipaadje der Victory, in drie sloepen verdeeld, hun best doen, om uit het ijs te geraken, ten einde in de open zee te komen. Vervolgens aanschouwt men de inscheping op de Isabella van Hull. De vaartuigen komen elkander op zijde; men herkent elkander; de levendigste blijdschap barst van wederzijden los, en de onversaagde reizigers, wier vergaan men gedurende omtrent vier jaren betreurde, zijn in 't einde gered. - Deze vertooning heeft het schitterendst gevolg gehad, en werd ontvangen met blijken van geestdrift, inderdaad zeldzaam bij de phlegmatieke Engelschen. Inzonderheid bewonderde men de nabootsing van het schoone verschijnsel des Noorderlichts, daargesteld door middel van gaz van onderscheidene kleuren, zaamvereenigd door een bekwaam buitenlandsch Scheikundige.






Neêrlands koning.


Wie is die sterv'ling, zoo verheven, 
Zichzelven steeds gelijk in voor- en tegenspoed; 
Die, door de pracht eens troons omgeven, 
Door zijner deugden glans dien luister tanen doet? 
Wie is die magtige, op wiens wenken 
De teelt van Hermes zich tot kroost van Mavors vormt; 
Die kalme ziel, wie niets kan krenken, 
Schoon de overmagt bedreigt en vuig verraad bestormt? 
Wie is die vrome, wie die Christen, 
Die waakt en werkt en bidt, en vest op God zijn hoop? 
Wie blijft, bij al der volk'ren twisten, 
De wellust van zijn land en 't leerbeeld voor Euroop'? 

{==488==} {>>pagina-aanduiding<<}

Geef gij 't antwoord, wufte Seine! 
Trotsche Teems! vermeld den naam 
Van dien ed'le, van dien reine, 
Van dien Koning zonder blaam! 
Vruchtloos poogt gij 't woord te smoren, 
Vruchtloos zwelt gij op van spijt: 
Heel Europa doet het hooren, 
Doet het klinken wijd en zijd. 
 
Hoort! van Herkules' pilaren 
Galmt het tot aan 't Noorderstrand; 
't Ruischt u toe van Wolga's baren: 
't Is de Vorst van Nederland! 
Hoort het, Britten! hoort het, Gallen! 
Heel de wereld, hoor dien toon! 
Scheptervoeders, hoort het allen, 
Hoort ons juichen, hoort ons schallen: 
't Is de Vorst op onzen troon! 
 
Daar lag het, bezoedeld, vertrapt en ontheisterd, 
Dat land, eens de pronk en bewond'ring der aard'; 
Daar lag het, door stormen op stormen geteisterd, 
Dat Holland - den naam zelfs van land niet meer waard! 
De koperen vuist des verwatenen vreemden, 
Die schrikkelijk drukte op het sidd'rend Euroop', 
Woog drukkender nog op deez' roemrijke beemden; 
Verdwenen was welvaart, ja uitzigt en hoop! 
Geen kielen, van Oosterschen overvloed zwanger, 
Geen bodems, door eigene kunstvlijt belaân, 
Bedekten er Amstel- noch Merwe-stroom langer; 
Vertrappeld lag Hollands roemruchtige vaan. 
Bloeddorstige beulen, gevloekte Satrapen, 
Omstuwd door een bende van duiv'lengebroed, 
Verslonden, wat nijverheid zamen mogt rapen, 
En mestten zich vet met der weduwen goed. 
Reeds trilde 's lands ringmuur, der vaderen wonder; 
Reeds tastte Neptuun naar 't ontwoekerd gebied; 
Verraân en verguisd dook de Waterleeuw onder, 
En 't zinkende Holland terug in het niet! 
Daar kwam Hij - zoo daalt uit den hemel een Engel! - 
Daar kwam Hij, Oranje, 's lands wettige Vorst; 
En schaterend juichen bij kransengestrengel 
Verving het gezucht der benepene borst. 

{==489==} {>>pagina-aanduiding<<}

Daar nam Hij den schepter, door liefde gegeven; 
Die schepter - een tooverstaf werd hij gelijk: 
De ontheisterde bodem kreeg groeikracht en leven; 
De droefheid werd vrolijk, en de armoede rijk. 
Weêr kliefde de steven de onmeetlijke plassen; 
Weêr zong elke Stroomgod den lof van Merkuur; 
's Lands vlag werd in 't bloed van barbaren gewasschen, 
's Lands glorie gestaafd, en gelouterd door 't vuur. 
In jeugdige kracht was de Woudvorst herrezen - 
Zoo stijgt uit zijne assche ook de Feniks weêr op - 
Het lagchendst verschiet gaf de toekomst te lezen; 
Dra steeg weêr de zon onzer welvaart ten top. 
 
Ja, die wondere ommekeering 
Was 't gewrocht van Willem's hand, 
Was de vrucht van zijn regering 
Over 't dierbaar Nederland. 
Hij alléén ook kon die wonden, 
Hij ze heelen, anders geen, 
Die, op 't naauwst aan ons verbonden, 
In ons lijden had geleên; 
Hij, die, in de vaag van 't leven, 
Van zijn' rang en regt ontzet, 
Uit het erfdeel werd verdreven, 
Door zijn' stam zoo vaak gered; - 
Die, toen 't lot Hem diepst verneêrde, 
D' adel van zijn vorstlijk bloed 
Met een' schat van deugd vermeêrde, 
Dien geen weelde ooit kennen doet; - 
Die, waarheen door 't lot versmeten 
In dien langen jammernacht, 
Eigen rampspoed kon vergeten, 
En aan Hollands rampspoed dacht; - 
Die, toen de eerste lichtstraal gloorde, 
Straal van vrijheids morgenrood, 
Onverwijld de roepstem hoorde 
En zijn volk ter hulpe schoot; - 
Die, gesneld op liefdeschachten 
Naar 't nog worst'lend vaderland, 
Zwoer, dat daaraan al zijn krachten, 
Rust en lust zou zijn verpand. 

{==490==} {>>pagina-aanduiding<<}

Ja, die eed, Hij hield hem heilig; 
Als de ceder stond zijn trouw; 
Neêrlands Tuinmaagd rustte veilig 
Onder frissche olijvenschaâuw. 
Hij, de Titus onzer dagen, 
Strooide mild zijn weldaân rond; 
Liet geen lijder hulploos klagen, 
Waar zijn hand te helpen vond. 
Zóó, door 't licht der deugd omschenen, 
Rolde stil zijn leven voort, 
Vloeide 't als een beek daarhenen, 
Murm'lend langs bebloemden boord. 
Zóó, gelijk een zorgvol vader 
Van een minnend huisgezin, 
Trok Hij steeds zijn kroost zich nader 
Door 't fluweelen koord der min. 
En het kroost, in 't stof gebogen, 
Als 't zijn ziel in dank en beê 
Opwaarts hief tot God den hoogen, 
Bad ook voor den Vader meê: 
‘God!’ - zoo klonk 't uit ieders woning - 
‘Leid Hem veilig aan Uw hand; 
Spaar nog lang den dierb'ren Koning; 
Spaar den lust van Nederland! 
Laat Hem, als de zonne, blinken 
Aan den onbewolkten trans, 
En eerst spade nederzinken, 
Onverlet in gloed en glans!’ 
Dat gebed, zoo warm, zoo vurig 
Opgeweld uit dankb're borst, 
Vloeide daaglijks, rees gedurig 
Op, voor Neêrlands wijzen Vorst. 
 
Maar de Almagt, die zoo vaak in hare donk're wegen 
Den braafsten sterveling het meest en zwaarst bedroeft, 
Hield Willem andermaal den lijdensbeker tegen, 
De bitt're teug, helaas! te dikwijls reeds geproefd. 
Een volk, door staatsbeleid, na eeuwenlange scheiding, 
Met Bato's trouw geslacht en Friso's kroost hereend, 
Een volk, dat vijftien jaar, door Willem's wijze leiding, 
Een welvaart had gesmaakt, hun vroeger nooit verleend; 
Dat volk (kunt Gij, o God! die schennis hun vergeven?) 

{==491==} {>>pagina-aanduiding<<}

Verhief in overmoed den wreveligen kop, 
En stak, met duiv'lenzin, in 't hart der schoonste dreven, 
Brooddronken, woest en snood, de vaan des oproers op. 
Verhongerd en verkleumd lag ze eenmaal daar, die adder! 
Maar toen de koestering aan de argelooze borst 
Haar krachten had hersteld, toen schoot zij haren zwadder, 
En griefde diep het hart van d' al te goeden Vorst. 
Geregte Hemel! kondt, ach, kondt Gij dat gedoogen? 
Of liet Gij, altijd wijs, dien gruwel slechts begaan, 
Opdat met hooger glans 't zou schitt'ren in elks oogen, 
Dat eendragt, volk'rentrouw op aarde nog bestaan? 
Moet zóó, en zóó alleen, der woelende aarde blijken, 
Waar troon bij troon vermolmt en zamenstort tot puin, 
Dat Neêrlands oud gebied, als 't pronkjuweel der rijken, 
Zijn' koningszetel vestte op pijlers van arduin? 
Moet Nassau's schedel zóó den schoonsten lauwer dragen? 
Verhoogt die nacht van wee den gloed zijns diadeems? 
Zal zóó de gouden eeuw voor Hem en Neêrland dagen, 
Al kookt de wufte Seine en stormt de trotsche Teems? 
 
Ja, blijde verwachting en streelende hope! 
Het woelend Europe 
Ziet ras u bekroond en vervuld; 
Ik zie (o verrukking, nog nimmer genoten!) 
De toekomst me ontsloten, 
Hoe digt nog in duister gehuld. 
Astréa, de aanminnige Astréa daalt neder! 
God lof! zij keert weder, 
Te lang reeds verbannen van de aard'. 
Ik zie haar met palmen en lauweren zweven 
Naar Nederlands dreven: 
Dat land is haar zetel weêr waard. 
Zij vlecht om de slapen van d' edelen Koning, 
Zijn deugd ter belooning, 
Die palmen en lauw'ren dooreen: 
‘Heil, heil u, verwinnaar!’ zoo spreekt ze onder 't vlechten; 
‘Hersteld zijn uw regten 
Door moed en volharding alleen. 
Gefnuikt is uw vijand, beschaamd uw benijder, 
O vorstelijk strijder! 
Uw leuze getrouw, hieldt Gij stand; 
Met eerbied beschouwen de Vorsten der aarde 
Uw' luister en waarde, 
De waarde van Koning en land. 
Smaak lang nog de vruchten uws edelen strevens, 
En de avond uws levens 
Blijv', Vader, van nevelen vrij! 
Dat immer de roem van uw Huis ongeschonden, 
En duurzaam verbonden 
Met Nederlands welvaren zij!’ 
 
Jb. kramers, jz. 





{==492==} {>>pagina-aanduiding<<}

De schijnheiligheid ontmaskerd.


‘Geen Muzelman,’ spreekt Mahomed, 
‘Eet' zwijnenvleesch, naar mijne wet! 
Er is een deel aan zulk een dier, 
Dat niemand, onder mijn banier, 
Mag proeven, wat hem lokken kan, 
Op straf van vloek en eeuw'gen ban!’ 
Zoo was 't bevel van dien Profeet, 
Schoon onbepaald, tot veler leed. 
Had hij het zondig deel genoemd, 
Dan waar' geen Muzelman gedoemd 
Het gansche dier te laten staan. 
Maar, bleef de trek nu onvoldaan? 
o Neen! men twistte en zon, vereend, 
Welk deel hier wel mogt zijn gemeend. 
Aan tegenspraak was geen gebrek! 
Deez' kiest de ham; die, 't zijdespek; 
Bij and'ren wordt het vast geloofd, 
't Bevel gold nimmer 't zwijnenhoofd; 
De vroomsten, wie deez' eisch vervaart, 
Verkiezen nederig den staart. 
Zoo stilt een ieder zijn geweten, 
En 't gansche varken wordt gegeten! 
 
Gij glimlacht? - goed! maar geeft eens acht; 
Ziet toe, dat ge om uzelv' niet lacht! 
‘Verzaakt de wereld!’ zegt uw leer. 
‘Dat doen wij!’ zegt ge; maar veelmeer 
Sluit ge uw geliefd vermaak hier uit, 
Wijl 't spel niets, in uw oog, beduidt, 
Ofschoon uw ziel hangt aan een kans; 
Of anders, meer verzot op dans, 
Den schouwburg, zotte kleederpracht, 
Op brasserij, en wat de nacht 
In zijnen valen sluijer hult, 
En heel uw' geest en hart vervult. 
Zoo, deel voor deel, wordt 't all' gesmaakt; 
En, schoon ge uws buurmans losheid wraakt, 
En denkt, hij leeft wat al te vrij, 
Toch maakt gij 't even zoo als hij. 
Zoo stilt een ieder zijn geweten, 
En 't gansche varken wordt gegeten! 


Het Engelsch van cowper vrij gevolgd.







{==493==} {>>pagina-aanduiding<<}

Mengelwerk.

Iets over Joh. V:3, 4.

Indien men de zoogenoemde Doxologie achter het Gebed des Heeren, Matth. VI:13, de aanhaling van Psalm XXII door denzelfden Evangelist, Hoofdst. XXVII:35, en het verhaal aangaande de overspelige vrouw, Joh. VIII:1-11, uitzondert, kan ik mij niet herinneren, dat er ééne zinsnede in de Evangelische verhalen gevonden wordt, aangaande welker echtheid meer twijfel geopperd is, dan de plaats, aan het hoofd dezes genoemd. Onlangs had ik bijzondere aanleiding, om in een opzettelijk onderzoek naar de echtheid of onechtheid van dezelve te treden, en ik vond mij opgewekt, om, door middel van dit Tijdschrift, de gronden open te leggen, die mij de woorden ἐκδεχομένων τὴν τοῦ ὕδατος κίνησιν. Ἄγγελος γὰρ κατὰ καιρὸν κατέβαινεν ἐν τῇ κολυμβήθρᾷ, καὶ ἐτάρασσε τὸ ὕδωρ· ὁ οὖν πρῶτος ἐμβὰς μετὰ τὴν ταραχὴν τοῦ ὕδατος, ὑγιὴς ἐγίνετο,
ᾧ δήποτε κατείχετο νοσήματι doen houden voor een bijvoegsel van lateren tijd. Dit gevoelen is geenszins nieuw, en het is ook daarvoor niet, dat ik de hier gegevene gronden wil gedacht worden te houden; de hoogste verdienste, op welke dit stukje wil aanspraak maken, is, het door de voornaamste Critici gezegde bijeen te trekken, en het aangenomen gevoelen alzoo aannemelijker te maken.
Niet ten onregte teekent de Hoogl. van der palm aan, ‘dat het in vs. 4 vermelde zoo weinig overeenkomstig is met alle andere Bijbelsche wonderen en wonderverhalen, dat wij, ook zonder eenig uiterlijk bewijs, deszelfs onechtheid zouden vermoeden.’ Eer wij echter inwendige gronden mogen in aanmerking nemen, moeten wij op de uitwendige letten. En dan trekken de volgende bijzonderheden onze aandacht.
Het vierde vers in de gewone lezing wordt niet gevon-
{==494==} {>>pagina-aanduiding<<}
den in den beroemden Codex, die vroeger aan beza heeft toebehoord en te Cambridge bewaard wordt (*), een der oudsten, door hug (†) aan de vijfde of zesde Eeuw toegeschreven, vervaardigd (eene reeds voorlang gemaakte opmerking, maar die hier van zeer veel belang is) door iemand, die weinig of geen Grieksch verstond, werktuigelijk alzoo naschreef, en gevolgelijk in het door hem gekopieerde exemplaar de plaats ook niet zal gelezen hebben; gelijk ook de, nevens het Grieksch in gedachten Codex geplaatste, Latijnsche vertaling de plaats evenmin heeft. Voorts ontbreekt zij nog in een geacht, door griesbach met No. 33 geteekend, Handschrift; terwijl tien Codices, de eene van meerdere, de andere van mindere waarde, dezelve met * teekenen, ten blijke, dat zij haar verdacht houden; gelijk ook ditzelfde wordt te kennen gegeven in een ander H.S., dat deze woorden tusschen () plaatst. (‡) Voorts teekenen verscheidene H.S.S. van de Versio Itala (de oudste Latijnsche overzetting), een hooggeacht van de Armenische vertaling, benevens de Syrische tweede (Philoxeniana) dit vers aan als onecht, en eenige Euangelistaria missen het geheel.
Komt hierdoor bij den onpartijdige reeds eenige twijfel op, niet weinig wordt die versterkt door de opmerking, dat nog meer gezag pleit voor het bovendien weglaten der laatste woorden van vers 3. ἐκδεχομένων κ.τ.λ. Het zijn, wel is waar, slechts vier Handschriften, maar daaronder twee van het hoogste gezag, de Cod. Vaticanus (§) en Regius (**), in welken laatsten naderhand (a secunda manu) de plaats is bijgeschreven. De eerste wordt door den scherpzinnigen hug tot de IVde Eeuw gebragt, en den laatsten acht hij niet onwaarschijnlijk den oudsten van allen. Ook ontbreken de woorden ἐκδεχομένων - νοσήματι in een H.S. der Koptische vertaling, gelijk ook in de Pa-
{==495==} {>>pagina-aanduiding<<}
raphrasis van den Kerkvader nonnus, zoo als onder anderen tittmann opmerkt, doch die verkeerdelijk zegt: nec doctores Ecclesiae Graecae legisse videntur (*). Immers chrysostomus, cyrillus, euthymius zigabenus, als ook theophylactus, hebben de plaats volgens griesbach gelezen, hetgeen mij, om dit aangaande de aanteekening van dezen Geleerde en van kuinoel te zeggen, van tertullianus niet zoo bewezen voorkomt. Deze Kerkvader toch meldt alleen, vergis ik mij niet, dat een Engel op zekere tijden het water
beroerde (†); maar hij zegt dit, zonder johannes aan te halen. Hij kan dus dit vertelsel wel uit dezelfde bron geschept hebben, als die, de onechtheid ondersteld zijnde, de afschrijver, die het in den tekst bragt, gebruikte. Doch origenes, die groote Criticus, vermeldt de woorden niet, en met regt merkt kuinoel (‡) op: diversarum recensionum Codd. antiquissimi et praestantissimi hunc locum omittunt.
Geene geringe kracht van bewijs tegen de echtheid ontleent deze opmerking uit eene andere, dat vele H.S.S., vertalingen enz., die de plaats hebben, echter in dezelve sommige woorden achterlaten, andere onderscheiden rangschikken. Althans het komt mij voor, dat dit geenen geringen grond van vermoeden tegen de echtheid oplevert, of laat mij liever zeggen, de andere gronden versterkt, en er zouden gemakkelijk meerdere verdachte plaatsen zijn aan te wijzen, waar door kundige Critici het ondergeschovene wordt geacht uit eene vertaling te zijn ingeslopen. Na alzoo de uitwendige getuigen te hebben gehoord, zou men niet aarzelen, op deze zinsnede toe te passen den regel van griesbach (§): Brevior lectio, nisi testium vetustorum et gravium auctoritate penitus destituatur (dit penitus zal toch wat sterk gezegd zijn), praeferenda est verbo-
{==496==} {>>pagina-aanduiding<<}
siori, en daarom de woorden ἐκδεχομένων - νοσήματι uit den tekst te werpen.
Maar wij willen ook inwendige gronden onderzoeken. En hier kan bewezen worden, deels, dat deze woorden waarschijnlijker een bijvoegsel van lateren tijd, dan van de hand van johannes zijn, deels, dat er meer gronden zijn, om te gelooven, dat zij verkeerdelijk in, dan uit den tekst geraakt zijn; met andere woorden: daar is meer voldoende reden te geven van het inschuiven, dan van het weglaten dezer woorden.
Wat het eerste betreft: naar het gevoelen van van der palm, is dit vers ‘niet anders, dan een bijvoegsel van latere hand, behelzende de oude Joodsche overlevering en volksvertelling aangaande het troebel worden des waters en deszelfs daarvan afhangende, gezondmakende kracht.’ En bekend is het, dat de Joden gewoon waren, de natuurverschijnselen, welke zij niet konden verklaren, aan Engelen toe te schrijven. Het schijnt, dat bij het ziekenhuis Bethesda eene minerale bron geweest zij, welke nu en dan opborrelde, troebel werd, en dan eene verhoogde geneeskracht had. Vond men nu dit bijvoegsel b.v. bij mattheus, dan zou ik nog eer overhellen, om het voor echt te houden; maar merkwaardig is de aanteekening van kuinoel: Johannes nusquam morbos derivavit a geniis malis, nîl retulit de Daemoniacis, en daarom parum probabile est, eum h.l. superstitiosam vulgi opinionem memorasse. Hier komt bij het a priori onwaarschijnlijke van zulk eene uitlegging. De Evangelisten toch, indien men alleen lukas uitzondert, rigten hunne schriften alzoo in, alsof zij alleen voor hunne tijdgenooten schreven. Zij helderen zeldzaam, of liever nooit, bijzonderheden op, van welke een hedendaagsch Geschiedschrijver zou begrijpen, dat ze voor den vreemde en nakomeling die opheldering zouden behoeven, - en dat zoude johannes dan hier op eene zoo vreemde wijze gedaan hebben? Onderstelt echter voor een oogenblik, dat hij het gedaan hebbe; waarom dan de opborreling des waters vs.

{==497==} {>>pagina-aanduiding<<}
3 genoemd τὴν τοῦ ὕδατος κίνησιν en vs. 4 τὴν ταραχὴν τοῦὕδατος? Waarom dan de bron als een panacée opgegeven, ὑγιὴς ἐγίνετο, ᾧ δήποτε κατείχετο νοσήματι, hetgeen wij toch gerustelijk kunnen verzekeren, dat hoogst onwaarschijnlijk is, te meer, daar johannes, vs. 3, enkel kwalen opnoemt, die, let wél, nog heden ten dage in minerale wateren een uitmuntend geneesmiddel hebben, als: ἀσθενούντες, niet kranken, maar verzwakten; τυϕλοὶ, menschen met de in Palestina zoo gewone oogkwalen; χωλοὶ, kreupelen, jichtigen, en ξηροὶ, kwijnenden, teringachtigen; gelijk dan ook de genezing op eenen lijder van de eerstgenoemde soort betrekking heeft. Van der palm meent in vs. 7 een bewijs te vinden, dat de man aan eene verlamming leed. Het is zeer mogelijk, maar zonderling, dat alle, door mij geraadpleegde, Uitleggers, bij de aanteekening in vs. 9, dat hij zijn bed, zijne matras, opnam en heenwandelde, alleen tot het vervolg,
het was Sabbath, deze bijzonderheid betrekkelijk maken. Het is zoo, het vervolg geeft daartoe vele aanleiding; maar het was hier toch ook, even als bij den geraakte, Matth. IX:1-8, een overtuigend bewijs van volkomene genezing, en jezus heeft waarschijnlijk dit bedoeld met het bevel, om aldus het gesticht te verlaten.
Ook josephus, (en dit is almede een bewijs tegen de waarheid der zaak, en alzoo de dusgenoemde bonitas lectionis) hoezeer anders geene gelegenheid latende voorbijgaan, om de eer zijns volks, ook als van God bijzonder begunstigd, te doen uitkomen, maakt van dit door eenen Engel beroeren des waters nergens melding, ofschoon hij van dit bad gewaagt en het zelfs (*) een τοῦ Θέου κολυμβήθραν noemt. Bovendien maakt hess (†) de opmerking, dat ‘in de gansche, bij deze gelegenheid gehoudene Redevoering van onzen Heer, gelijk

{==498==} {>>pagina-aanduiding<<}
johannes dezelve opgeeft, niet het minste voorkomt, dat op het vermeende wonder slechts van verre eenige betrekking heeft.’
Ook (en dit is het andere, waarop ik mij boven beliep) invoeging dezer woorden in den tekst laat zich gemakkelijker verklaren, dan uitlating uit denzelven. Welke reden toch kon er voor het laatste bestaan? Men was in de eerste tijden des Christendoms eer geneigd, om de wonderen te vermeerderen, dan om die te verminderen; en niet ligtelijk waagde het een afschrijver, wonderverhalen uit den tekst te laten. Er volgen ook geene woorden, die op het oog naar ἐκδεχομένων, het eerste, of νοσήματι, het laatste woord in quaestie, gelijken, en dus den afschrijver konden in verwarring brengen. De echtheid dus aannemende, is het onbegrijpelijk, dat zoo weinig uitwendig gezag voor dezelve pleit. Maar keeren wij het nu om, en gaan wij van de onderstelling uit, dat de plaats ondergeschoven is, hoe gemakkelijk laat zich dan hare opneming in den tekst verklaren! Een afschrijver las dit verhaal aldus: ἀσθενούντων, τυϕλῶν, χωλῶν, ξηρῶν. ἦν δέ τις κ. τ. λ. Dit volgde alles goed; maar nu komt hij aan vs. 7, en leest daar de klagt van den ongelukkige, dat hij niemand had, die hem in het bad wierp, ὅταν ταραχθῇ τὸ ὕδωρ. Zulks was echter niet opgehelderd, en daarom voegt hij op den kant eene aanmerking bij de optelling der zieken, ten einde aan te toonen, van waar dit
ταρασσέσθαι τοῦ ὕδατος zijnen oorsprong had. Deze woorden vindt de afschrijver van dit exemplaar op den kant staan, ziet dezelve aan voor een vergeten gedeelte van den tekst, en het gaat dezer plaatse, gelijk zoo menige door ingelaschte kantteekeningen bedorvene. En dit wordt te waarschijnlijker, daar de geheele aanteekening zoo weinig in den geest is van johannes, en des te meer smaakt naar dien van latere tijden, toen men, meenende in de H. Schrift geene wonderen genoeg te hebben, nog op allerlei wijzen derzelver getal vermeerderde. Zoo moeijelijk zich dus hier de uit-
{==499==} {>>pagina-aanduiding<<}
lating van authentische woorden laat verklaren, zoo gemakkelijk is eene inlassching van dezelve te begrijpen.
Een enkel woord moet ook gezegd worden van het gevoelen, hetwelk hess (*) aangaande deze plaats voorstond. Hij wil voor ἀγγελος, een Engel, lezen ἀγγος, een vat of werktuig, waarmede men den ondersten, mineraal-krachtigen grond roerde, en daardoor aan het water eene nieuwe geneeskracht bijzette; eene lezing, door geen het minste gezag ondersteund. Leest men al ἀγγελος, dan wil hess, dat men dit versta van eenen, tot ditzelfde werk verordenden, persoon. Zonderling, dat dit dan κατὰ καιρὸν zou geschieden, en niet zoo dikwijls zich een kranke daartoe aanmeldde!
De hier opgegevene gronden, deels door anderen, deels door eigen nadenken aan de hand gedaan, nopen mij, om de woorden ἐκδεχομένων tot νοσήματι te houden voor eene wel zeer oude, echter niet van johannes afkomstige lezing. Ik beveel dezelve aan het nadenken van anderen, en roep een bescheiden oordeel in over het bescheidenlijk ter neder gestelde.

Elkerzee, Nov. 1833.


h.m.c. van oosterzee.


Waarnemingen over de schimmel.

Elk weet, dat de schimmel uit zekere vochtige ruigte bestaat, maar ook niet veel meer. De eigenlijke aard van dit voortbrengsel, hetwelk in de keten van het groeijend rijk als eene der benedenste schakels voorkomt, alsmede de omstandigheden, onder welke het op de ligchamen te voorschijn komt, ware tot duslange slechts onvolkomen bekend. De Heer dutrochet deelde onlangs in de Parijsche Akademie der Wetenschappen deswege eenige waarnemingen mede, van welke wij het hoofdzakelijke hier zullen mededeelen.

{==500==} {>>pagina-aanduiding<<}

De verschillende groeijende bestanddeelen, waaruit de schimmel bestaat, vertoonen zich in 't algemeen als enkelvoudige of ook takachtige draden, welke aan de uiteinden kale of ook met een doorschijnend hulsel omgevene zaden dragen. De schimmel zet zich bij voorkeur aan zelfstandigheden, welke tot bederf overgaan, en bevordert derzelver vertering. De wijze der voortplanting dezer groeistoffe bleef lang onbekend. Doorgaans wordt dezelve bijgebragt als hoofdbewijs en sterksprekend voorbeeld der zoogenaamde generatio aequivoca, d.i. de voortteling van bewerktuigde ligchamen door zichzelven, zonder behulp van zaad; maar bij nader onderzoek heeft men bevonden, dat zij zich, gelijk alle gewassen, alleen door zaad voortplant; dat zij slechts dán ontstaan kan, wanneer derzelver kiemen, door den wind, naar de ligchamen, aan welke zij zich alsdan ontwikkelen, worden overgebragt. Deze kiemen zijn overal in den dampkring, ook in de sappen der planten en dieren verspreid, en ontwikkelen zich overal, waar de omstandigheden zulks begunstigen. De kruidkundigen tellen ongeveer dertig soorten van schimmel van een zeer verschillend uiterlijk. Voor het bloote oog is deze grijze, viltachtige zelfstandigheid altijd dezelfde; met een goed mikroskoop gewapend, bevat eene ruimte van weinig lijnen een gansch bosch in 't klein: enkel teedere, takachtige gewassen, aan wier kroon aardige vruchttrossen hangen; op den heuvelachtigen bodem ligt een bont geschakeerd groen verspreid, geel nevens groen, rood nevens wit, en hier en daar schitteren in dezen bloemtuin waterdropjes als diamanten. Kort daarop springen de kleine vruchthulsels open; in eene wolk schiet het zaad daaruit, en breidt zich bevruchtend alom uit. Kleine dieren zwerven in het bosch rond, en kloeke insekten graven den grond om. Zoodra men het oog ontwapent, verdwijnt de gansche betoovering, en men ziet niets, dan eene graauwe vlek op een stuk oud brood of half bedorven kaas.
Ik vestigde mijne bijzondere oplettendheid op datgene,

{==501==} {>>pagina-aanduiding<<}
hetwelk de vorming der schimmel begunstigt of te keer gaat. De meest algemeene voorwaarde tot verwekking derzelve is bewerktuigde stoffe en water. Wanneer men in zuiver water zekere hoeveelheid eiwit werpt, vormt zich, hoe begunstigend ook anders alle omstandigheden zijn mogen, nooit schimmel. Doet men er een luttel van een of ander zuur bij, (b.v. een droppel op een once water) dan ziet men de schimmel in minder dan acht dagen overvloedig uitspruiten. Dezelfde uitwerking doen potasch en soda, doch niet zoo sterk, daar zich alsdan de schimmel eerst na verloop van drie weken vertoont. Vrij zuur of vrij alkali schijnt alzoo tot het kiemen dezer groeistoffe een wezenlijk vereischte en bevordert hetzelve tevens ongemeen. In vloeistoffen, welke in de lucht aan bederf onderhevig zijn, met name in gedestilleerde wateren, vormt zich, gelijk bekend is, de schimmel zeer spoedig en in groote hoeveelheid; en dit ontstaat blijkbaar door de zuren of alkaliën, welke zich door het bederf ontwikkelen.
De geringste hoeveelheid van eenig merkuriaal zout, bij eenige vloeistof gevoegd, laat geen schimmel hoegenaamd opkomen. Inkt, zonder omroeren aan de lucht blootgesteld, wordt weldra met schimmel overtogen. Een paar greinen kwikzilverzout weert alle spoor daarvan bestendig, daar de kiemen terstond door hetzelve verstikt worden. Lood- en tinzout integendeel bevorderen de ontkieming; koper en nikkel werken even als kwikzilver, maar veel zwakker. Er behoeft dus voortaan geen beschimmelde inkt in den handel gebragt te worden.


Gedragingen van Hilletje onder zekere teekenen des tijds.

(Briefsgewijze medegedeeld aan den Spectator te Rotterdam.)
Uitgelokt door het fraaije weder, zaten wij, mijne

{==502==} {>>pagina-aanduiding<<}
lieve hilletje en ik, onder den digten lindeboom, die voor ons huis staat. Hare vriendelijke hand schonk mij van tijd tot tijd een verkwikkelijk kopje thee, en voor zoo verre een Hollander voor het dolce far niente vatbaar is, blies ik uit mijne pijp de rookwolkjes voor mij heen. In gepeins verdiept, ontwaarde ik naauwelijks, dat de bodin, volgens gewoonte van de stad terugkeerende, voor mijne vrouw een pakje nederleide, hetwelk onmiddellijk geopend en deszelfs inhoud nagegaan werd. Geduldig het oogenblik verbeidende, dat te mijner kennis zoude komen hetgeen zij der mededeeling oorbaar achtte, zag ik met verbazing, hoe, onder het inzien van een ontvangen boekje, het gelaat mijner lieve vrouw op eens met een' hoogrooden blos overtogen werd, zoodat het met den gloed der ondergaande zon scheen te wedijveren.
Spoediger, dan ik verwacht had, werd mijne deelnemende belangstelling voldaan. Met eenen uitroep: ‘Wat moet ik niet beleven!’ gaf ze mij eene Letteroefening in handen, en voegde er bij: ‘Dat zijn de gevolgen van die schrijfjeukte. Ja wel teekenen des tijds! De barbier van midas was nog bescheiden; die vertrouwde zijn geheim aan den grond toe; hoe kon hij vermoeden, dat het riet het zou uitbrengen? Maar de mannen, terwijl zij met hunne gaaf van zwijgen als uit de hoogte op ons zwakke schepsels nederzien, moeten, wat zij slechts hooren of zien, terstond beschrijven. En wat er beter was gezwegen, laten zij, om het nog wereldkundiger te maken, zelfs drukken! (*) Zie! daar wordt, voor het oog van geheel de wereld, een brief van eenen Spectator uit Rotterdam aan mij gerigt.’
Ik wil niet ontveinzen, dat ik deze aanspraak met een bedeesd gelaat aanhoorde, en, onder het gevoel

{==503==} {>>pagina-aanduiding<<}
mijner schuld, dezelve op den ouden thaut en den vindingrijken lourens koster wilde werpen, die ons met zulke gevaarlijke kunsten hadden bekend gemaakt. Ik zoude zelfs in deze oogenblikken, hadde het van mij afgehangen, tegen de vrijheid der drukpers en voor eene in te voeren censuur gestemd hebben, om mijn gepleegd kwaad, ware het ook door een grooter, weêr goed te maken.
Daar ik onder zulke omstandigheden het zwijgen voor nog erger dan tegenspreken houde, trachtte ik eene kleine afleiding te maken, en zeide: ‘Het is toch eene groote eer, door een geleerd man beschreven te worden; en wanneer ik mij herinner, hoe vele vrouwen er op uit geweest zijn, eenen brief van den ouden Spectator (van effen) te verkrijgen, dan moet ik zeggen, dat gij eene wondere vrouw moet zijn, lieve hilletje! die geheel ongezocht door eenen geleerde opgezocht wordt, omdat andere schrandere en geleerde mannen u reeds met brieven vereerd hebben.’
‘Het is juist deze vereerende onderscheiding,’ hervatte mijne, door deze gelukkige wending, zoo 't scheen, eenigzins gestreelde vrouw; ‘men kan toch geene eer ontvangen, zonder wederom eer te geven, die ze ons bewijst.’
‘Is het anders niet, lieve vrouw?’ sprak ik met een luchtiger hart, ‘daar is raad voor. Regenten schrijven zelden eigenhandig terug, en als uw Eerste Staatsdienaar kan ik gevoegelijk uit uwen naam, en nog des te beter over u schrijven.’
‘Nu, gij moogt toezien, hoe gij de beleefdheid van den Heer Spectator naar behooren beantwoordt. Intusschen verzoek ik, dat het bij schrijven blijve, en gij niet tevens u tot schilderen zette. Het moet dien Spectator, die van zijne twee lieve kleinen spreekt, onverschillig zijn, of ik blaauwe of bruine oogen heb, of ik jong of oud, en of ik ook knorrig ben. (*)

{==504==} {>>pagina-aanduiding<<}
Ben ik hem wezenlijk belangrijk, 't zal hem dan om het even zijn, of ik Jufvrouw, Mejufvrouw of Mevrouw ben. Zijn welgezinde, waarde of veelgeachte hilletje is mij al mooi genoeg.’
Van de mij dus verleende volmagt gebruik makende, aarzel ik niet te verklaren, (het blijve echter onder ons) dat uw brief, waarde Heer Spectator, aan niemand beter had kunnen gerigt worden. Hilletje moge voor u naar het ligchaam onbekend zijn en blijven, het schijnt mij toe, dat gijl. het naar den geest niet zijt, indien ik mijne vrouw wél ken en beoordeel, voor zoo verre men in het algemeen vrouwen kennen kan en zijne eigene beoordeelen mag.
Een en ander strekke hiervan ten bewijze, en in zekeren zin ter beantwoording van hetgeen gij een' brief, of zoo iets, dat geen brief is, noemt, en waarmede dit geschrijf, voor zoo verre een ongeletterde met eenen geleerde zich vergelijken mag, ook eenige overeenkomst zal hebben. Mogt het u zoo welgevallig zijn, als het uwe mij was!
Laat ik dan dadelijk u mogen verzekeren, dat de tijd, dien wij beleven, ook door mijne hilletje als wonderlijk wordt beschouwd; waarover zij, indien al niet zoo geleerd als gij, toch dikwijls juist redeneert. Wat eigenlijk het staatkundige en godgeleerde betreft, dit valt minder onder haar bereik. Het eigenlijk staatkundige schijnt haar doorgaans zoo weinig te treffen, dat onder de Couranten, welke wij hier lezen, haar, na de Haarlemsche Courant, om hare vele advertentiën, de Utrechtsche, door de aldaar geboekte moorden en diefstallen uit België, de belangrijkste is, omdat, zegt zij, is deze kronijk waar, men wel kan zeggen: uit de vruchten zult gij den boom ken-
{==505==} {>>pagina-aanduiding<<}
nen. En wat het godgeleerde betreft, zijt verzekerd, dat, indien allen dachten als mijne hilletje, de uitgaaf van alle blaauwboekjes spoedig zoude ophouden; want uit den post voor onvoorziene uitgaven, zelfs uit het fonds van O. en B., (*) mag geen cent aan eenig geschrift van dien aard besteed worden. Zij heeft mij zelfs uitgenoodigd, op de aanstaande groote vergadering van ons leesgezelschap, eene motie te doen tegen de opneming van dergelijke boeken. (Die onder eenen beleefden hoofdofficier dient, of onder eenen wellevenden ambtenaar staat, weet, wat het woord uitnoodigen of verzoeken beteekent.) Zij tracht zich in den
wonderlijken tijd te voegen, en hoopt, al beleeft zij en zeker ook gij dien met uwe lieve kleinen niet, (wier verdere vermeerdering zij u, dien zij voor eenen Godgeleerde houdt, met de woorden van Psalm CXXVIII, toewenscht) dat de voorspelling van jesaias, Hoofdst. XI en II:4, nog eens moge vervuld worden. Zij verbeeldt zich in hare eenvoudigheid, dat, zoo lang het gewoel, getier, geraas, of zoo gij het gelieft te noemen, zoo hevig is, de vervulling van hetgeen wij hopen en gaarne met u willen afbidden nog verre af is. Deze aanhaling is, mijns inziens, zoo ongepast niet, als dit met een aantal plaatsen geschiedt, welke, indien zij al niet als scheldwoorden (†) gebezigd worden, toch als Motto's prijken aan het hoofd van zulke geschriften, waaruit waarschijnlijk het Handlexicon, door u bedoeld, den ruimsten oogst zoude kunnen verzamelen. Mogten zij, die zoo ijveren, die daartoe zelfs reden meenden te hebben, een klein ver-
{==506==} {>>pagina-aanduiding<<}
toog bij Asmus lezen (*); terwijl die van eenen anderen kant in hunnen ijver niet onderdoen, en welligt in het demoliéren te verre zouden kunnen gaan, het op bl. 47 (†) te vindene niet onvoordeelig zoude zijn. Dat haar echter de wonderlijke tijd zeer treft, en de teekenen van denzelven door haar wel geacht worden, gis ik uit het navolgende.
Dat zij zelve uwen brief niet beantwoordt, komt daaruit voort, dat zij het niet gepast oordeelt, dat vrouwen op het groote tooneel der wereld zich te zeer vooraan vertoonen. Ik maak dit ook uit hare wijze van opvoeden op, waarmede ik u als in het voorbijgaan eenigzins wil bekend maken. Hebt gij evenwel lust, haar van naderbij gade te slaan, zoo noodig ik u vriendelijk bij ons. Leidt uw weg te eeniger tijd over ons dorp, en zitten wij dan onder den lindeboom, ik houde mij verzekerd gij herkent ons, en ik maak mij sterk, wanneer gij voor ons staat, u te herkennen, indien gij wezenlijk de Spectator van de Rotte zijt. Het kon evenwel zijn, dat gij, zonder een proteus te zijn, u onder meer dan ééne gedaante in het openbaar vertoont. De Mystificaties zijn onder Heeren van uwen stand zoo geheel zeldzaam niet. Wat er van zij, ik zal intusschen zorgen, dat mijne ware woonplaats door u kan worden uitgevonden bij hem, door wiens heuschheid deze brief u geworden zal. Gij zult alsdan waarschijnlijk mijne hilletje onder hare dochters vinden. Zij heeft voor deze de huiselijke opvoeding verkozen, en daartoe eene opvoedster, in den waren zin des woords, bij zich genomen. Wat haar hoofdzakelijk van de scholen ook voor vrouwen afkeerig heeft gemaakt, zijn de zoogenoemde publieke examens, waar van de meisjes-handwerken enz. tentoonstellingen gemaakt worden; terwijl zij in het openbaar bedankt worden voor hare pligtsbetrachting en door aanspraken voor de

{==507==} {>>pagina-aanduiding<<}
haar te dezen bewezene onderscheiding wederom bedanken. Hoe moeten zij, door zulke plegtigheden hijgende naar openbare eer en onderscheiding geworden, later te moede zijn, wanneer zij voor pligtsbetrachting, ja opofferingen, waarvoor het sterker mannelijke karakter dikwijls zal terugdeinzen, niets anders verwerven, dan het stille bewijs, ongezien van menschen, voor God alleen wél gedaan te hebben? Uit dit beginsel alleen te handelen, sluit meer in, dan men wel denkt. Wie weet, wat er van vele schitterende daden, ook van anders verdienstelijke mannen, zoude geworden zijn, indien de ster der eer, of eenig ander klatergoud, ook slechts in verbeelding, hun uit de verte niet had tegengeschitterd! - Wat daarentegen onze jongens betreft, deze zijn ter schole en worden als de anderen opgevoed, slechts met dit onderscheid, dat mijne hilletje onophoudelijk bezig is, hun de vleugels der eerzucht te kortwieken en de loten der ingebeelde verdiensten te besnoeijen, wanneer die bij het openbaar examen en de prijsuitdeeling te welig trachten uit en op te schieten. Zij schijnt te dezen veel te hebben van onzen vriend zaliger, den zeker ook u welbekenden Meester maarten vroeg, wiens denkwijze gij intusschen eens kunt nalezen. (*)
Hiermede zoude ik kunnen afbreken, ja zelfs ik behoorde dit te doen, want ook ik ben ondanks mijzelven ernstiger geworden, dan het jegens u behoefde; maar ik moet nog iets voor mijzelven voegen bij hetgeen ik in last had, ter opheldering van eene kleine dwaling van uwe zijde, welke mijne hilletje onder het vermoeden zoude kunnen brengen, of zij zich soms niet te verre in den geneeskundigen doolhof waagt.
De brief over de Homöopathische geneeswijze was aan mij gerigt. De brief, waarmede eigenlijk mijne hilletje door een geleerd man was vereerd geworden, betrof zekere Beelden en Gedachten, over welke zij

{==508==} {>>pagina-aanduiding<<}
dien geleerden bloedverwant onderhouden had, en aan welke de Geneesheeren wel van allen het minst herinnerd willen worden, vooral van wege die ter bedoelde plaatse voor hunne rekening gekomen zijn. Wat mij tot dusverre in de Homöopathie belang doet stellen, zal u ook niet onverschillig kunnen zijn. Het zal in ons huiselijk budget toch eene aanmerkelijke wijziging brengen, wanneer wij met een 100,000ste gedeelte van één grein rabarber, vlier of kamillen even goed genezen kunnen worden, als thans door geheele scheepsladingen; het laat zich gemakkelijker slikken, en, de apothekersrekening naar die evenredigheid berekend, zullen de goede oude tijden nog eens kunnen terugkeeren, toen een braspenning daags, zoo men verhaalt, al een heel zoet inkomentje was. Het eenigste bezwaar bestaat slechts daarin, of deze geneeswijze de tot dusverre ontbrekende eensgezindheid onder de Geneeskundigen zal brengen. Want zoo lang allen niet denzelfden weg bewandelen, zullen onze belangen niet gelijkmatig kunnen bevorderd worden; en de Geneeskundigen het onderling niet eens zijnde, werkt altijd ten nadeele der leeken. Wij ondervonden dit in het afgeloopen jaar op ons reisje langs den Rhijn, waarheen ik mij moest begeven met mijne hilletje, die onzen jongsten lieveling, van welken zij zich niet wilde scheiden, medenam. Waarschijnlijk had onze kleine, aan zoo vele snelle afwisselingen en overgangen nog niet gewoon, daardoor eene ligte ongesteldheid opgedaan. De bezorgde moeder verlangde naar eenen Arts. Hij kwam; maar stel u onze verwondering voor, toen hij, vóór hij nog het kind onderzocht had, dadelijk vroeg, of Mevrouw het kindje allopathisch of Homöopathisch wenschte behandeld te zien. Bedeesd zag ik mijne vrouw aan; maar terwijl ik tot een antwoord mij voorbereidde, en het bekende: Nostrum non
est tantas componere lites, mij voor den geest zweefde, om den Arts zelven voor de behandeling verantwoordelijk te stellen, zeide mijne vrouw, terwijl zij het behang van het bed liet vallen:

{==509==} {>>pagina-aanduiding<<}
‘Wanneer ik dan toch kiezen moet, laat ik in dit geval de ziekte liefst aan de Natuur over, en bedank Mijnheer wel voor de moeite van herwaarts gekomen te zijn.’ Zij deed wél: het kind herstelde van zelf, of liever door de Natuur; wij vervolgden onze reis met blijdschap, en keerden weltevreden terug.
Verschoon mijne uitvoerigheid; het is een gebrek, 't welk mij, als meer menschen, die weinig omhanden hebben, aankleeft. - Vaarwel!
X.





Tafereelen uit het maatschappelijk leven der Noord-Amerikanen.

(Vervolg van bl. 480.)

Bezoek bij eenen Prediker, en Theegezelschap.

Het is moeijelijk, toegang tot de gezelschappen der Amerikaansche groote wereld te krijgen; en gelukt dit eindelijk, het geeft echter weinig voldoening. Alle schoone brieven van aanbeveling, welke ik medegebragt had, mogten mij niets baten - geen derzelven was aan eenen Prediker gerigt. Ik had verscheidene bezoeken afgelegd, maar niemand vereerde mij met een tegenbezoek. Ik was wel met eenige lieden in kennis geraakt; doch het waren geene Reverends (Weleerwaardigen); zij konden dus nergens mij toegang verschaffen; maar zij stelden mij voor aan zekeren Reverend Doctor, een geweldig prediker.
De sterke en welluidende stem van dezen Doctor had de harten van alle vrouwen gewonnen; zijn gebarenspel, vol uitdrukking, verwekte bij zijn talrijk gehoor eene snelle afwisseling van medelijden, hoop, afschuw, liefde, vertwijfeling, zalige verrukking; en als de aandachtigen vermoeid de hoofden lieten hangen, was het oogenblik gekomen, waarin zijne welsprekendheid het

{==510==} {>>pagina-aanduiding<<}
toppunt bereikte en in hare volle kracht zich vertoonde, terwijl hij de gemeente, als door een' donderslag, met schrikverwekkende woorden in de hevigste ontroering wist te brengen, en dan in de hoogste spanning der aandoeningen liet gaan. De ongemeene hitte des zomers en de voortreffelijke verwarming der kerken in den winter helpen misschien zoodanige wegslepende redenaars zeer veel in het veroorzaken van zulke uitwerkselen.
Eene Engelsche vrouw had de vriendelijkheid, mij op eenen voormiddag aan dezen veelvermogenden Heer, den Rev. bridal, voor te stellen. Wij troffen een talrijk gezelschap vrouwen te zijnen huize aan; naauwelijks de helft daarvan vond in zijne vrij ruime spreekkamer plaats, om te zitten. Hij ontving mij zeer deftig, hebbende zijnen blik gevestigd op de snuifdoos, welke hij in de handen omdraaide. Als mijne geleidster zoo veel mogelijk goeds van mij gezegd en mij aan zijne bescherming aanbevolen had, zag hij op, wreef met den regter elleboog over het deksel van zijne snuifdoos, nam daaruit eene goede hoeveelheid, bood mij ook een snuifje aan, en besloot eindelijk, zonder mij aan te zien, met mij aan eene, naast hem staande, vrouw voor te stellen. Deze reikte mij de hand, en vroeg, hoe het mij in Amerika beviel. Ik beantwoordde die vraag, gelijk de wellevendheid zulks gebood. ‘Nu,’ hernam zij, ‘als gij hier langer zijt geweest, zal het u nog veel beter bevallen; het is wel een nog jong land, maar men heeft het in alles reeds veel verder gebragt, dan in Europa.’ Hierop stelde zij mij voor aan eene tweede vrouw, welke mij aan eene derde overgaf; deze wees mij aan eene vierde, en dit ging zoo voort, tot dat ik de ronde bij allen had gedaan. Elke vrouw schudde mij de hand, deed mij nagenoeg dezelfde vragen, en gaf op mijn antwoord hetzelfde te kennen als de eerste; ofschoon ik eenige malen vergeefsche moeite deed, om door verschillende antwoorden aanleiding tot een gesprek te geven. Deze vrouwen hadden elk iets medegebragt, tot een geschenk voor den

{==511==} {>>pagina-aanduiding<<}
prediker, bestaande in suiker, koffij, thee, wijn, likeur, koek, brood, vruchten, melk, ham, rookvleesch, kaas, eijeren, visch, meel enz. Nu begonnen zij zelve dan ook de tafel hier aan te regten voor een ontbijt. De echtgenoot des predikers stond midden onder de gasten, en scheen bij deze gelegenheid van hare regten, als vrouw des huizes, geheel afstand gedaan te hebben. De prediker nu maakte eene beleefde buiging, en gaf, met de snuifdoos in de hand, eenen wenk aan eene der gasten, om voor het gezelschap de thee te zetten en te schenken. De gelukkige, aan welke deze onderscheiding ten deel viel, begaf zich, met eenen lach van genoegen op het gelaat, aan het boveneinde der tafel, begon de tegenwoordig zijnde personen met haren vinger luide op te tellen, en wierp hierop zoo veel eetlepels vol thee in den ketel, als er gasten waren. Behalve de dertigmaal zonder eenige verandering aan mij gedane vragen, hoe het mij beviel in Amerika, hoorde ik bijna geen woord anders in dit talrijk gezelschap spreken. Eindelijk nog, toen wij in het voorhuis stonden te wachten op onze rijtuigen, vroeg mij eene aardige jonge vrouw: ‘Hoe bevallen u onze Amerikaansche gezelschappen? Niet waar, dat is wat anders, dan in Europa? Als daar een gezelschap van eenige vrouwen bijeen is, zoude men meenen, dat er eene vlugt wilde ganzen nedergestreken ware. Ja, ik ben ook in Europa geweest. Tweemaal stak ik den Atlantischen oceaan over.’
Het is opmerkelijk, dat de Amerikanen, van lieden uit andere landen sprekende, steeds zeggen: De man, de vrouw, het meisje, gelijk zij hunne bedienden aanduiden, met de woorden: De roode man, de vrouw van de kleur, de zwarte knaap. Noemen zij inboorlingen, dan is het altijd: De Gentleman, de Lady. Intusschen zijn er onder de Kleurlingen zeer velen, die betere manieren hebben en de welvoegelijkheid meer in acht nemen, dan die gemaakte Ladys en lompe Gentlemen.
Het is te New-York geene gewoonte, groote gast-
{==512==} {>>pagina-aanduiding<<}
malen te geven. Hiertoe zijn de huizen ook niet ingerigt. Bij enkele gelegenheden onthaalt men in eene herberg of aan boord van een schip. Gezellige zamenkomsten, die geen staatkundig doel hebben, vallen niet in den smaak der Amerikanen. De dwang, welken de welvoegelijkheid hun hier opleggen zoude, strijdt met hunne begrippen van vrijheid. In de groote zeesteden en te Washington vindt men echter hier en daar theegezelschappen. Uit volkshoogmoed schijnen deze en gene zich zoodanigen last soms te getroosten, om aan de toestroomende vreemdelingen een hoog denkbeeld van de verfijning der zeden en van de hooge beschaving der Amerikanen te geven. Twee weken na mijn bezoek bij Master bridal ontving ik eene uitnoodiging tot zoodanig theegezelschap, waarvan ik hier eene korte beschrijving laat volgen.
De mannen waren allen zeer goed en naar den nieuwsten smaak gekleed. Men ziet hen anders gewoonlijk in zeer achteloos gewaad op straat verschijnen. Alleen de Advocaten, Doctoren en Predikanten gaan in het zwart; de overige Gentlemen dragen des zomers veelal slechts een wit linnen buisje en eenen stroohoed met breeden rand; in den winter werpen zij een' met watten gevulden mantel van grof merinos over de schouders. - Zoo dikwijls eene vrouw binnentrad, beijverden zich de heeren als om strijd, om haar onder diepe buigingen een' stoel aan te bieden. Man of vrouw, die binnenkwam, moest alle aanwezigen de regterhand schudden; en zoo werd in de grootste stilte gewacht, tot dat het gezelschap voltallig was. Nu telde de vrouw van den huize de gasten en begon de thee te zetten. Hierbij at men visch, eene soort van koeken, rookvleesch en ooft door elkander. Verschillende wijnen en likeuren werden tevens gebruikt. Nadat men genoeg van het goede had genoten, plaatsten de gehuwde vrouwen zich bij elkander. De mannen slopen naar de vensters en andere hoeken, legden de beenen over elkander en zetteden eindelijk de voeten tegen de wanden. Eenigen

{==513==} {>>pagina-aanduiding<<}
stuken steelswijze de geliefde lekkernij (pruimtabak) in den mond, en begonnen te kaauwen, te spuwen, en zachtkens over de staatkunde te redekavelen. De meisjes stonden in eene groep midden in de kamer, en deden elkander eenige vragen over de lessen op het klavier. Zij hadden elk verscheidene schoolmedaljes, als blijken van vorderingen in onderscheidene vakken van onderwijs, aan lange, breede linten om den hals hangen. De moeders verklaarden over en weder aan elkander, waarvoor hare dochters die eereprijzen ontvangen hadden. Toen deze stof uitgeput was, begon men te spreken over de preek van den laatsten zondag. De vrouwen vertelden elkander van hare aandoeningen en bevindingen enz. Eene andere groep in de kamer bestond uit elegante jonge heeren. Zij hadden hunne pennemessen uit de vestzakken genomen, en reinigden hiermede de nagels, terwijl zij gedurig van ter zijde naar de meisjes zagen. Een hunner eindelijk stak zijn reinigingswerktuig weder in den zak, wierp met blijkbaar zelfbehagen een' blik in den spiegel - zijn halsdoek was de stijfste, zijn vest het langste en witste - en had nu de stoutheid, om met een' snellen tred op de jonge meisjes los te gaan. Hij plaatste schielijk eenen stoel bij het klavier, en noodigde, onder vele buigingen, de jonge jufvrouwen, om zich te laten hooren. De meisjes hadden eerst eenige woordwisseling onder elkander, om het eens te worden, aan wie harer deze eer toekwam. De meestgevorderde moest spelen. De geliefde Yankee-Doodle was natuurlijk het eerste; daarop werd de Lieber Augustin, en ten laatste het oude Fransche liedje: Ah, vous dis-je, chère maman, gespeeld. Alle de meisjes lieten achtervolgens zich hooren. De dochter van den huize, een schoon zeventienjarig meisje, danste tot besluit een solo, waarbij zij zelve de maat zong, terwijl hare vijf schoolmedaljes haar om den hals
slingerden. Afgemat en ademloos bleef zij eindelijk staan. Het gezelschap drukte door een algemeen

{==514==} {>>pagina-aanduiding<<}
stampen met de voeten deszelfs goedkeuring uit, en nu scheidde men na middernacht.

(Het vervolg hierna.)







Aanmerkingen, over het voorstel van Van Senden, om op pinkster 1833 algemeen te vieren het achttiende eeuwfeest van de goddelijke invoering des Christendoms in de wereld.

(Vervolg en slot van bl. 477.)

Phlegon van Tralles, die ten minste tot het jaar 156 geleefd heeft, verhaalt in een fragment van een verloren gegaan werk, zoo als dit door de tweede hand is overgeleverd, ‘dat er in het 4de jaar der 202de Olympiade is geschied eene zonnezwijm, de allergrootste der genen, die te voren bekend geweest zijn, en dat het nacht is geworden te zesder ure des daags, zoodat ook de starren aan den hemel gezien zijn. Eene groote aardbeving, in Bithynia geschied, heeft vele gebouwen van Nicaea omgekeerd.’ Op voorgang van eusebius en julius africanus, hebben vooral van alphen en schutte bij phlegon dezelfde zonsverduistering gezocht, welke de drie eerste Evangelisten vermelden, dat heeft plaats gehad, toen jezus aan het kruis hing. Schutte heeft hiermede veel op, (H. Jaarb. Iste D. bl. 250-277) en sluit zijn verslag aldus: ‘Ik houd derhalve, met de groote tijdrekenaars dodwel en van alphen, deze zonsverduistering van phlegon aangeteekend op het 4de jaar der 202de Olympiade, welk het 19de van tiberius, het 33ste na christus' geboorte is, voor een der zekerste tijdmerken van jezus' kruisjaar.’ Zoo hoog loopt van senden met dit bewijs niet; hij acht het niet verwerpelijk, maar beschouwt het toch als een der zwakste bewijzen voor zijne meening, (zie C. bl. 33, 34.) Bosveld heeft dit stellige in twijfel getrokken, (Tijdmeter, IVde D. bl. 186-227) en eene Bijlage geleverd, over phlegon's zonsverduistering, als niet blijkende dezelfde te zijn met die bij
jezus' dood. Onpartijdigen, die zelve lezen, worden spoedig hiervan overtuigd. Van senden, die niet schijnt gelet te hebben op de gansche houding van dat oordeelkun-
{==515==} {>>pagina-aanduiding<<}
dig, hoezeer dan ook luimig geschreven stuk, schetst, zoo slaauw en kort dit maar geschieden kan, hetzelve dus: ‘Bosveld wil de getuigenis van phlegon, die, als voor het jaar 33 pleitende, hem in den weg stond, verzwakken. Hij tracht zulks voornamelijk te doen op grond, dat in het aangehaalde fragment alleen gewaagd wordt van eene aardbeving in Bythinië (Bithynië) en geenszins in Palestina.’ - Volgens den regel: die beweert, moet bewijzen, houdt hier bosveld's redenering steek. - ‘Verder beperkt hij de verduistering bij jezus' dood alleen tot Golgotha, bl. 207. De geheele aarde, tot welke de Evangelisten deze duisternis uitstrekken, zal de kleine heuvel Golgotha geweest zijn, “zonder zich,” zegt hij, “veel verder uit te breiden, gelijk wij weten, dat een dikke mist maar eene kleine plaats somtijds beslaan kan.” Dat moet blijken uit de bedaardheid van pilatus, maar ook uit die der Joden.’ (Zie C. bl. 33, 34.) Dat beperken dier duisternis tot Golgotha moge, met de aangevoerde gronden bij bosveld, met reden weinig bijval vinden; maar niemand zal toch de gegrondheid van 's mans overige bewijsvoering loochenen, als waardoor de onbewezene stellingen, welke zonder bewijs als bewezen werden aangenomen, duidelijk worden afgewezen. Hier moet men vooral de achteloosheid van van senden (zoo noem ik deze het liefst) afkeuren, waardoor ongeletterden het
spoor zouden bijster worden, maar waartegen reeds een weinigje kennis aan het Grieksch beveiligt. Aanhalende bl. 207, ziet hij voorbij, deelt althans niet mede, wat bosveld daar had geschreven tegen hen, die uit de woorden der Evangelisten tot de algemeenheid der zonsverduistering bij phlegon, en derhalve tot beider eenzelvigheid, het besluit afgeleid hadden. Bosveld schreef, na de Grieksche woorden der drie Evangelisten genoemd te hebben: ‘De geheele aarde, zeggen onze Vertalers. Het gansche land, of het geheele land, zou ook genoeg geweest zijn. En de gansche streek, het geheele veld, of iets dergelijks, zou mogelijk reeds aan het oogmerk hebben beantwoord.’ Van senden zelf, om het even of hij kuinoel of fritzsche bij matth. XXVII:45 volgt, zal erkennen, dat de opvatting van bosveld taalkundig kan gewettigd worden. Meer had hij voor zijn bewijs tegen hen, die hij bestreed, niet noodig. Dat van senden zijne toestemming niet zal weigeren, maak ik op uit hetgeen hij (A.

{==516==} {>>pagina-aanduiding<<}
bl. 12) schreef: ‘De zon staat op de middaghoogte, en ziet, daar wordt het eensklaps donker, en een nachtelijk floers bedekt het moordtooneel en deszelfs omtrek.’
Doch wij stappen hiervan af. Ontveinzen kunnen wij het evenwel niet, bij van senden hier zekere kleingeestige spijtigheid ontdekt te hebben, welke tegen niemand, vooral niet tegen eenen man mag getoond worden, zoo geleerd en zoo nederig, als bosveld was. Zulke dooden hebben regten, en de levenden jegens hen ook pligten.
Niet in alles, men vergunne ons dit te zeggen, stemmen wij volkomen in met bosveld. Zoo iets zou hij van niemand ook gevergd hebben. Doch niemand, die onpartijdigheid bezit, zal loochenen, dat hij hier bewezen heeft, wat hij te bewijzen op zich nam. (Zie Tijdr. Aanm. bl. 44.) Is de toon somtijds wat luimig en stekelig, men vergete niet, dat de man voor zichzelven schreef. Wie heeft altijd een effen gelaat, wanneer hij alleen is, in het onderzoek van zoo drooge en dan nog meer vervelende stof? Vriendschap, in bezit geraakt van dit gewigtig werk, hield het niet uit eigenbaat voor zichzelve. Zonder verandering in het licht verschenen, strekke het ten onderpand van de naauwgezetheid des opstellers! Wie heeft er belang bij, met zoo veel moeite als dit werk vereischt heeft, zichzelven te misleiden? Tydeman en van kooten, door wie ook ons dit werk ten deele viel, verdienen hiervoor onzen hartelijken dank, dien zij, hiervan ben ik overtuigd, van de nakomelingschap nog dán zullen ontvangen, wanneer onze scribleriana, die van van senden zoo wel als van mij, over het onderhavige onderwerp, wensch ik, reeds lang zullen vergeten zijn.

Op raad van van senden (zie B. bl. XV.) zullen wij nog inzonderheid stilstaan bij het zoogenoemde starrekundige bewijs, nadat wij evenwel vooraf iets zullen hebben medegedeeld over den oorsprong onzer gewone jaartelling.
Opdat het blijke, dat de gemeene jaartelling, welke wij nu volgen, geenszins uit de Apostolische eeuw afkomstig, noch op het getuigenis der eerste eeuwen gebouwd is, zullen wij, vóórdat wij den oorsprong onzer jaartelling opgeven, de verscheidenheid der meeningen vermelden, welke niet zoo zeer omtrent het begin van 's Heilands leven, als wel omtrent den duur van zijne bediening in de eerste eeuwen des Christendoms plaats grepen. (Zie de meergenoemde Tijdrekenk.

{==517==} {>>pagina-aanduiding<<}
Aanmerk. H. VII, VIII. bl. 36-44, en marsh, Anmerkungen und Zusätze zu j.d. michaëlis, Einleitung in die Göttl. Schriften des N.B. II Th. S. 51-53.) Eusebius verhaalt (Kerk. Geschied. I B. 5 H. bl. 16, 17): ‘Het was dan het tweeënveertigste jaar der regering van augustus, het achtentwintigste na de onderbrenging van Egypte en den dood van antonius en kleopatra, toen onze Heer jezus christus - geboren werd.’ (Coll. vales. et heinichen in nota ad h.l., euseb. Hist. Eccl. ex hujus editione, Tom. I. pag. 38, 39.) Hierin stemmen met hem in meest alle Kerkvaders, clemens Alex., lactantius, tertullianus and. Zij bouwen allen op luk. III:1, 2. verg. vs. 22, 23, en nemen aan, dat jezus dertig jaren oud was, toen, in het vijftiende jaar van tiberius, de Dooper zijn ambt aanvaardde. Doch deze berekening moet van zelve vervallen, omdat men alzoo den tijd overslaat, dien de Dooper heeft doorgebragt met prediken, vóór dat jezus dien leeftijd bereikt had.
Aangaande den duur van 's Heilands bediening bestaat grooter verschil bij diezelfde Kerkvaders, van welke eenigen hiervoor slechts één, anderen twee jaar aannemen; terwijl eusebius (1 B.H. 10.) voor dien duur nog geen vier jaren neemt. Men zie over den grond, op welken eusebius hier zijne meening bouwt, valesius (Libro l. p. 67. sq.). Deze verscheidenheid van meeningen, welke nog uitvoeriger zou kunnen opgegeven worden, vereischt bij aanhaling groote behoedzaamheid, omdat het 15de jaar van tiberius, het 782ste van Rome, bij eenigen niet enkel de drie jaren bevat, welke men nu gewoonlijk voor den duur van 's Heilands bediening met veel waarschijnlijkheid aanneemt, maar ook in zich sluit dien tijd, die van het begin der prediking door joannes zeer zeker verstreken is, tot op het dertigste jaar van jezus. Zoo veel blijkt, dat er in de eerste eeuwen geene vaste tijdrekening aangaande 's Heilands leven bestond; ja dat, hoe nader aan den leeftijd van jezus, des te grooter de onzekerheid was in het bepalen van den juisten tijd van de geboorte en den dood des Heeren, omdat men geen ander middel scheen gekend te hebben, dan het Evangelisch verhaal zelve, dat ieder op zijne wijze hiertoe verklaarde en bezigde.
Eerst in het begin der vijfde eeuw heeft de Egyptische Monnik panodorus den grondslag gelegd tot de gewone

{==518==} {>>pagina-aanduiding<<}
jaartelling, volgens welke aangenomen wordt, dat jezus geboren is op het laatst van het 43ste jaar der regering van augustus; zoodat het eerste jaar dier telling het 44ste is der regering van augustus, of het jaar na Romes stichting 754. Aan dezen voorganger sloot zich in de zesde eeuw aan dionysius Exiguus (in Cyclo Paschali), en bragt dus deze telling tot de Latijnen over, die naderhand, in de achtste eeuw, in algemeen gebruik geraakte, en eindelijk de Pauselijke bekrachtiging verkreeg. Conf. venema, Hist. Eccl. Vol. III. p. 17, 18. et Vol. IV. p. 650. verg. bredie, Woordenboek der Kerkelijke Geschiedenis, op het woord dionysius de Kleine.
Zoo veel of liever zoo weinig is het gezag onzer zoogenoemde Dionysiaansche jaartelling, omtrent welke, nog daarenboven, door de onderzoekingen der Geleerden het getuigenis versterkt wordt, dat zij niet geheel rigtig is. Conf. heinichen, l. l. p. 38, en de Schrijvers door hem aangehaald, die wij, indien wij dit noodig oordeelden, met nog anderen ligtelijk konden vermeerderen. Is reeds het begin dier jaartelling fout, dat nog eenigzins kan ontdekt worden, omdat panodorus of dionysius daar niet alleen rekenen, hoe zal men dan de fouten ontdekken, die zij begaan hebben bij hun alleen gaan? Of wat waarborgt ons hier de onmogelijkheid hunner veelvuldige dwalingen, op zoo verren afstand van hetgeen zij berekenen? Alles steunt hier op gezag van Monniken, dat, om de waarheid te zeggen, bij mij niet veel beteekent, in hunne berekeningen, voor welke zij bij voorgangers geene hulp zochten, en ook niet veel vinden konden. De door hen reeds openbaar begane fout maakt mij voor hun overig werk niet zeer geloovig. Deze opmerking zal te stade komen, zoo dikwijls men zal stilstaan bij het starrekundige bewijs.

‘Intusschen wil ik hun raden’ (dit zijn woorden van van senden, B. bl. XV.) ‘inzonderheid stil te staan bij het zoogenoemde starrekundige bewijs, hetwelk die Geleerden mededeelen. Dit rust op vaste astronomische berekeningen van de wisseling der maan, ten gevolge waarvan uitgemaakt is, dat, daar jezus zijn laatste Pascha op den dag van zijn' dood - welke dag Donderdag avond begon en Vrijdag avond eindigde - heeft gegeten, zulks in het jaar 33 moet geschied zijn, als zijnde het eenige,

{==519==} {>>pagina-aanduiding<<}
waarop onder al de jaren, die hier in aanmerking kunnen komen, dat feest, volgens den stand der maan, op welgemelden weekdag heeft kunnen vallen.’ Ook hier is van senden te stellig of niet naauwkeurig in zijne uitdrukkingen. De Lezer zal dit toestemmen, als wij hem slechts opmerkzaam maken op het groote onderscheid, hetwelk van senden schijnt voorbij te zien, dat er bestaat tusschen de zekere en naauwkeurige berekeningen der wisselingen van de maan en tusschen de toepassing dier berekeningen, als bewijs voor 's mans stelling. Tot voorbeeld diene een verschil van meeningen, dat, bij het toepassen ook der naauwkeurigste berekeningen, dadelijk in verlegenheid brengt. Wij zullen dit verschil niet uit de lucht grijpen, maar het aanvoeren zoo als het te vinden is. Van senden stelt, met schutte en anderen, dat jezus zijn laatste Pascha heeft gehouden Donderdag, zijnde het begin van den 14den dag van Nisan, die met den volgenden avond, Vrijdags, eindigde, (zie C. bl. 34. verg. schutte, Iste D. bl. 231 volgg.) Maar van dit gevoelen verschillen zij, die (op wat grond, doet hier niets af) voorgeven, dat jezus het Pascha daags te voren heeft gegeten. Zoo is de 14de van Nisan die dag der Joden, die Vrijdagavond begon en Zaturdag eindigde. (Conf. kuinoel ad matth. XXVI:17.) Nog een ander gevoelen wordt voorgestaan door bochart (Hiërozoic. Part. I. Libr. II. C.L. pag. 557-560), die met anderen stelt, dat het Pascha moest gegeten worden op het einde van den 14den en het begin van den 15den van Nisan. Hierdoor wordt de 14de van Nisan die dag der Joden, die Woensdagavond
begon en met den volgenden dag eindigde. Zoo heeft men reeds de drie gevallen, dat de 14de van Nisan in diezelfde week verschillend invalt. Hierdoor zal het kruisjaar niet het jaar 33 worden, maar het jaar X blijven, hoe juist en naauwkeurig de berekeningen van de maan anders ook mogen wezen, zoo lang niet stellig uitgewezen is, welk van deze drie gevoelens alleen verdient te worden gevolgd.
Doch wij geven eens toe, dat het Pascha moest gegeten worden zoo als schutte stelt, en dat dus de 14de van Nisan in de week van 's Heilands dood gevallen is van Donderdag tot Vrijdagavond, dan hechten wij nog niet veel op dat zoogenoemde starrekundige bewijs. Van deze wijs van betoogen kan de ongeletterde iets zien in de Tijdrekenk. Aanmerkingen, H. IX. bl. 45-47. Het komt mij zoo voor, (maar

{==520==} {>>pagina-aanduiding<<}
misschien tast ik mis, en dan vraag ik nederig verschooning) dat al die berekeningen alleen terugleiden tot aanwijzing van elke nieuwe en volle maan, zelfs tot het tijdstip, dat er nog geen maan was. Die dienst, erken ik, doen ons deze naauwkeurige en vastgaande berekeningen. Om dus in deze berekeningen niet te ver terug te gaan, weet men uit zichzelve niet, hoe vroeg of hoe laat men moet halte houden. Dit is reeds een groot gebrek in dit starrekundige bewijs, maar dat men nog over het hoofd kan zien, wanneer men het vergelijkt bij een ander, hetwelk door het starrekundige bewijs volstrekt niet kan worden vermeden. Men legt, in het voeren van dit bewijs, tot grondslag der berekening die jaartelling, welke men door het starrekundige bewijs tracht aan te bevelen. Neem eens, (want toch geheel rigtig is onze jaartelling niet) dat panodorus of dionysius eenige jaren hebben voorbijgezien, of er meer hebben geteld dan er geweest zijn, dan moet immers eerst bewezen worden, dat geene dezer fouten heeft plaats gehad. Doet men dit niet, en redeneert men alsof alles in orde is, dan is men immers, bij het toepassen der naauwkeurigste berekeningen van de maan, in het grootste gevaar van grovelijk mis te tasten. Om te bewijzen, dat in het jaar 1833 b.v. achttien eeuwen verloopen zijn sedert den dood des Heeren, berekent men zoo vele manen, als men meent noodig te hebben, om te komen tot het jaar 33 dier jaartelling, hetwelk daarom nog niet is het eigenlijke 33ste jaar van 's Heilands ouderdom, waarom het ons alleen te doen is. Van senden neme het mij niet kwalijk, dat ik, bij al den eerbied, dien mij de naauwkeurigheid dier maanberekenaars inboezemt, hun alle geloof opzeg, zoodra zij voetstoots hunne berekeningen toepassen op die manen, welke wel in de Dionysiaansche jaartelling, maar daarom nog niet aan den hemel op die bekende dagen hebben geschenen. Ik
vrees voor den cirkel, die alle gezonde redenering en naauwkeurige bewijsvoering onbarmhartig buitensluit.

‘Apodiktische, d.i. boven alle bedenking verhevene bewijzen - zijn geenszins zoo volstrekt noodzakelijk, dat men, van wege het gebrek daaraan, eene belangrijke feestviering geheel zou moeten achterwege laten.’ Zie C. bl. 37. Wij stemmen dit gaaf toe, indien men namelijk van de noodzakelijkheid of ook aangelegenheid van zulk eene feestviering overtuigd is. Was van senden, en met hem eenige

{==521==} {>>pagina-aanduiding<<}
anderen op zijn voorstel, in dit laatste geval, dan heeft hij wél gedaan met dit feest zelf te vieren, en aan anderen het voorstel te doen. Doch daarbij had hij het moeten laten blijven, en voor het overige zijne stukken in het licht geven, zonder iemands overtuiging in dezen gevoelig aan te tasten. Het voorstel werd door de meesten zijner Medebroeders afgewezen, die voor zichzelven gegronde bezwaren hadden, en, omdat zij geen feest wilden vieren, dat wel met de gebrekkige jaartelling, maar niet met eigene overtuiging strookt, een voorstel, dat toch wel aan hunne vrije keus verbleven was, beantwoordden, door van senden alleen, met eenige weinige navolgers, zulk een feest te laten vieren. Zijne redekaveling (C. bl. 37-41) bewijst niet, dat men dusdoende gezondigd heeft. Ook wij hebben toen feest gevierd, dat is geen jaarfeest, ook geen eeuwfeest, maar feest, zoo als wij hopen te vieren, zoo lang ons God daartoe in de gelegenheid zal stellen. Allerminst hebben wij gedacht aan de viering van de Goddelijke invoering des Christendoms in de wereld. Zoo iets kwam, zoo als eenen leek het gezond verstand influisterde, bij het voordel drie jaren te laat. Hij lettede op het begin der prediking van het Evangelie door jezus, als hetwelk dan in aanmerking moest genomen worden. Misschien is het jaar 1901 voor zulk eene feestviering het geschiktste, dat nu kan komen. Doch dan zijn wij reeds van hier, volgens het gewone lot der stervelingen, maar, hoop ik, in het deel-genootschap aan dat feest, dat niet over ééne eeuw loopt, maar ontelbare eeuwen duurt, tot welks viering geene voorstellen noodig zijn, en hetwelk tot geene kibbelarijen aanleiding zal geven.
Met den wensch, dat ook ons beiden, niettegenstaande ons tegenwoordig wetenschappelijk verschil, de vreugde van dat feest in den Hemel voor eeuwig te beurt valle, eindig ik mijn geschrijf over dit onderwerp, hoop ik, voor altijd.


De haan als lastdier beschouwd.


‘Het lust mij, op een bas met hard gespannen snaren, 
Door fellen wind gezweept, den aardbol om te varen.’ 


Zoo zingt vader swanenburgh, en ik twijfel er sterk aan, of wel velen zijner lezers in hun binnenste ooit een' ge-
{==522==} {>>pagina-aanduiding<<}
lijken lust hebben bespeurd. En toch, zoo zonderling zijn de nukken van het oogenblik, en toch heb ik, in navolging van dat brutale genie, vóór eenigen tijd uitgeroepen:

Het lust mij, op een' haan met sterk gespierde pennen, 
Door eigen drift gezweept, het luchtruim door te rennen. 


Van dien zonderlingen lust ben ik u rekenschap schuldig, waarde lezer! Ik zal ze u geven.
Het heeft mij dan mogen te beurt vallen, in de Vaderlandsche Letteroefeningen een paar stukjes van mij geplaatst te zien, die ik als de eerste kinderen mijner luimen liefheb. De teerling is dan nu geworpen, de slagboom losgerukt; mijne broze hulk dobbert op den letteroceaan, en zal er dobberen, zoo lang mijne luim mij zal beheerschen. Het heeft iets zoets, iets onuitsprekelijk zoets, zijne gedachten aan anderen mede te deelen, vooral onder een' vorm, die ze niet aan banden legt, en gedoogt ze te laten drijven als een vaartuig, dat aan het spel der winden is prijsgegeven. Maar dubbel gelukkig is de sterveling, wien het gelukken mag, een ander in het onschuldige spel zijner dartelende gedachten te doen deelen, en nu en dan in zijn gemoed eene sprank te ontvonken van dat heilige vuur, dat, hoe diep ook onder de asch verborgen, in ieders gemoed aanwezig is; eene sprank van den liefdegloed voor het schoone en goede.
Geloof niet, waarde lezer, dat ik meen, dat mij dit ooit gelukt is, of dat ik zelfs vertrouwen genoeg heb om te gelooven, dat het mij ooit gelukken zal. Maar dit moogt gij gelooven, dat ik aan dien wensch het streven naar een' schitterenden werkkring, het jagen naar een handvol eer gaarne ten offer breng.
Ik heb het nooit gezien, maar mij dunkt het moet al een vreemd gezigt zijn, iemand met paar flinke sporen, fier op een' haan gezeten, door de lucht te zien zweven. Weet gij, hoe ik op dat Swanenburgsche denkbeeld gekomen ben, waarde lezer? Mijn oudste jongen, die voor zijne jaren allerlei zonderlinge visioenen heeft, had op zijne lei een' dikbuikigen, langhalzigen haan op hooge beenen gekrabbeld, met een' gespoorden ruiter er op. Wat voert gij toch uit, kleine schelm? zeide ik; laat zien! En wat doet me de ondeugd? Hij ziet mij meesmuilende met een paar schalksche oogen aan, wijst met zijn' vinger op de juist niet fijn be-
{==523==} {>>pagina-aanduiding<<}
snedene tronie van den nieuwmodischen ruiter, en zegt met een' kleinen blos (de jongen ziet er allerliefst uit): Dat is papa.
Ik op een' haan? Ja, waarom niet? dacht ik. Het moet waarlijk eene alleraangenaamste gewaarwording zijn, op zulk een' zeldzamen gevleugelden klepper een luchtreisje te doen, het gekrioel der menschen met een' goeden Dollondskijker gade te slaan, en weêrkeerig door de astronomisten met ingespannen aandacht gadegeslagen te worden, bij donker weêr wat lager te vliegen, en door eene vensterruit te kijken, hoe het hier en daar van binnen gesteld is; zoodat ik, na overweging van dit alles, gerust meende te kunnen zeggen:

Het lust mij, op een' haan met forsch gespierde pennen, 
Door eigen drift gezweept, het luchtruim door te rennen. 


Weet gij, onder ons gezegd, waarde lezer, wat van die theoretico-alectryonico-meteorologische reize voor mij het meest aanlokkelijks heeft? Het is het aandachtwekkende. Welk een opzien zoude het niet baren, zoo het mij gelukte, mijne gewenschte hanenvlugt verwezenlijkt te zien! Mij dunkt ik hoor er al een zeggen: 't Is eene potsierlijke vertooning; een ander: Wat zit hij scheef ter hane! een derde: Hij zal al spoedig buitelen; weêr een ander: 't Is kwakzalverij, zinbedrog, duivelskunstenarij, en wat niet al meer! Het critiseren is immers der menschelijke natuur ingeweven; en wat zal dan een onbekend schrijver, die op hanenvlerken, zonderling genoeg, het zedelijk luchtruim doorklieft, niet al hooren? Dit critiekwekkende moet intusschen, dunkt mij, regt genoegelijk zijn; maar het aangenaamste van alles moet dit zijn, dat het een of ander telescopisch zielsoog den zedelijken haanruiter voor eene luchtverheveling aanziet, hoeken meet, afstanden berekent, zich in gissingen verdiept, daarover aan talrijke vergaderingen zijn gevoelen mededeelt. Dit, dit alles doet mij nog duizendmaal wenschen:

O, mogt ik een' haan met forsch gespierde pennen, 
Door eigen drift gezweept, door 't ijle luchtruim rennen! 


Er is eene zekere soort van menschen, die nu en dan een' aardigen inval hebben, en daardoor wel eens de lachspieren opwekken. Door dien zoeten oogst wordt hunne eigenliefde zoo aangenaam gekitteld, dat zij nu altijd geestig en aardig

{==524==} {>>pagina-aanduiding<<}
willen zijn, nu eens door platte gezegden, dan eens ten koste van anderen, soms zelfs ten koste van het heilige. Als zij zulk een' zet aan den man hebben gebragt, zien zij al de aanwezigen, een voor een, potsierlijk aan, als om een' lach van hunne lippen te oogsten. Valt die oogst schraal uit, dan beginnen zij zelf het lachkoor, dat dan echter doorgaans zoo kunstmatig wordt als dat in de Freyschutz. Het zijn Jan Klaassens uit de poppenkas. Een onnoozele boer gaapt hen aan en grinnikt. Een ander gaat, zonder hen op te merken, voorbij.
Trots mijn paradox hanenvlugt - verlangen, bid ik u, waarde lezer, mij niet onder die lieden te rangschikken; en, om die bede te ondersteunen, wil ik trachten, in gemoedelijken ernst, den haan met u als lastdier te beschouwen. Vergun mij dan uwe aandacht te bepalen op de drie volgende punten: I. De haan als haan beschouwd. II. De haan meer opzettelijk als lastdier beschouwd. III. De haan beschouwd in betrekking tot zijnen ruiter, zonder daarbij in rekening te brengen de drukking des ruiters, als zullende dit gedeelte in het tweede deel mijner rede meer bepaaldelijk worden behandeld.
I. Naauwelijks verlaat de schoonlokkige, rozevingerige aurora hare sponde, om in een bevallig gewaad, getooid met de paarlen des uchtends, op haren gulden troon gezeten, de aanminnige bode te zijn van het brieschende vierspan van den zonnegod, of alectryon verlaat met een' wakkeren sprong zijnen bedauwden slaapstok, en stapt met een' bedachtzamen, statigen tred, het linkeroog naar boven geslagen, over de geurige velden. Eensklaps staat hij stil. Zich zijner krachten bewust, laat hij zijn ligchaam op den regterpoot rusten. Zijn gelaat draagt de sporen van een hoog gevoel van eigenwaarde. Hoe lang nog, dus spreekt hij, aan zingenot verslaafde sterveling! zult gij onder een vunzig dek uwe beste ligchaamskrachten verronken? Hoe lang nog zult gij het schoone schouwspel van den blozenden uchtend aan den geestverdoovenden morpheus ten offer brengen? Ontwaak! Sla een blik om u! Alles is vol leven. De sluijer van den nacht is van het zwerk weggevaagd, en het dagende morgenrood geeft zelfs aan den onbezielden dauwdrup schitterende glansen. En de heer der aarde slaapt! Van alle bezielde wezens neemt het redelijkste geen deel aan den algemeenen juichtoon der natuur! Hij slaapt, en gedoogt, dat het vogelenkoor hem in het

{==525==} {>>pagina-aanduiding<<}
begroeten van den lagchenden phoebus voorgaat! Houdt een zware arbeid van den verstrekenen dag hem aan zijn leger geboeid? Neen! Zijne vezelen zijn verlamd, zijne geestkracht is geweken. Door den tanenden glans van walmende luchters omschenen, zocht hij liever in lyaeus den gloed eener gekunstelde vreugde, dan in het onvergelijkelijk schouwspel der gloeijende oosterkim de ongedwongene opwellingen eener zinnelijke en zedelijke verrukking. Hij slaapt; neen! als een nietige slaaf ligt de heer der aarde door zijne zinnelijke driften aan zijn leger gekluisterd. Ontwaak, kortzigtig sterveling! Knellend zijn uwe boeijen. Verbreek ze en wees vrij! De eenige ware vrijheid woont in uw gemoed.
Ziedaar, waarde lezer, de gebrekkige schets van het welsprekende hanengekukeluku! Ik vlei mij, dat dezelve eenigermate vruchtbaar zal zijn geweest tot het onderzoek, dat wij ons in het eerste deel onzer rede voorstelden. De rede toch is het evenbeeld der ziel. Bij menschen moge deze stelling aan menigvuldige uitzondering onderhevig zijn, ja men moge er vinden, wier rede het volkomene tegenbeeld is van hun gemoed, bij dieren, veel min bij het hanengeslacht, is iets dergelijks mij nooit voorgekomen; en gij zult mij dus, hoop ik, vergunnen, in mijn' alectryon een deftig, ijverig, wakker wijsgeer te zien, die met mannenmoed de gebreken der menschen bestrijdt: en hiermede achten wij het eerste deel onzer rede afgehandeld.
II. Niet min gewigtig, zeggen wij liever oneindig gewigtiger, is het, den haan als lastdier te beschouwen, en zulks in drie opzigten: Eerstelijk, omdat de haan zeldzaam als zoodanig beschouwd is; ten tweede, omdat die beschouwing ons leidt tot geheel nieuwe bespiegelingen; ten derde, omdat die bespiegelingen ons den weg banen tot het derde deel onzer rede.
Alvorens echter tot de behandeling van deze punten over te gaan, vraag ik u verschooning, waarde lezer, voor eene onnaauwkeurigheid, waaraan ik mij in het eerste deel mijner rede heb schuldig gemaakt. Het is deze, dat ik onder de epitheta van alectryon het voornaamste heb vergeten. Hij is niet slechts wijsgeer; hij is erotisch wijsgeer.
Het is physiek onmogelijk, dat een haan op zijnen rug een gespoord menschelijk ruiter door de lucht voert. Vergun mij, waarde lezer, dit als een axioma op den voorgrond

{==526==} {>>pagina-aanduiding<<}
te stellen. Hieruit volgt, dat mijn zonderlinge wensch, physiek beschouwd, eene dwaasheid is, en dat, zoo schrijver dezes van dien potsierlijken lust geen' behoorlijken zedelijken uitleg kan geven, zijn lezer hem met het volste regt voor een' kwast in folio kan houden. Ik kan juist niet zeggen, dat die weidsche titel voor mij veel aanlokkelijks heeft, en daarom wil ik mijn uiterste best doen, mij denzelven onwaardig te maken.
Ieder heeft zijn stokpaardje, zegt het spreekwoord, en ik zie niet in, waarom ik mijn stokpaardje niet met een' han zoude mogen verwisselen. Wij zagen reeds, dat de haan allerbeminnelijkste hoedanigheden heeft. Hij is erotisch wijsgeer, en staat als zoodanig eene wijsbegeerte voor, die in eene reine liefde voor alwat goed en schoon is de magtige drijfveer zoekt van alle betamelijk menschelijk streven; die het zich dus ten doel stelt, dien liefdegloed op te wekken, om daardoor den geest een' rusteloozen prikkel te geven tot het zoeken der waarheid, waar zij door dwaalbegrippen en vooroordeelen is beneveld, een' krachtigen spoorstag, om zich daarboven te verheffen, een' moedigen helper tot de beteugeling van kwade en de ontwikkeling van betere hartstogten. Op zulk een alectryonisch stokpaardje nu rond te rijden, daaruit nu en dan een welsprekend kukeluku te lokken, dat of ons eigen, of eens anders gemoed in beweging brengt, de ondeugd doet verfoeijen, de deugd beminnen, en dit alles onder een' vorm, even zonderling en vreemd als de vertooning van een' gespoord' haanruiter in de lucht; - de zucht, om dit verlangen te bevredigen, zal toch, hoop ik, niet door u misprezen worden, waarde lezer!
Maar, zult gij misschien zeggen, zulk een' togt vind ik gevaarlijk. Er zullen er misschien zijn, die meenen, dat uw onschuldig geschrijf tegen hen gerigt is, die uwe bedoelingen zullen miskennen, gif in plaats van honig uit uwe woorden zullen zuigen, in een opzettelijk verdicht ik een werkelijk bestaand persoon zullen zoeken en meenen te vinden.
Ja, lieve lezer, dat zou waarlijk regt jammer zijn en mij spijten, meer dan ik u zeggen kan. Maar wilt gij mij eene dienst bewijzen, eene onberekenbaar groote dienst? Zeg dan, zoo het u ooit mogt ter oore komen, dat er ergens iemand is, die zulk eene verkeerde opvatting had; zeg hem dan, dat ik niet weet een' vijand te hebben, al-
{==527==} {>>pagina-aanduiding<<}
thans subjectief er geen heb; dat ik niemand wil noch ooit heb willen kwetsen; dat Ik de menschen liefheb, maar een' afkeer heb van hunne gebreken, en wel in de eerste plaats van mijne eigene; dat ik niemand zijne talenten benijd, maar het vaderland gelukkig reken in derzelver bezit; en dat ik, op grond van dit alles, met een weemoedig verlangen het tijdstip te gemoet zie, dat mijne gedroomde hanenvlugt zal verwezenlijken.
En hiermede acht ik het eerste stuk van het tweede deel mijner rede ten einde gebragt; ofschoon ik, bij nader inzien, bemerk, dat ik niets of weinig gezegd heb van hetgeen ik beloofd had te zullen zeggen. Daar dit echter meermalen geschiedt, en onder den dekmantel eener sierlijke achteloosheid gerust kan schuilen, reken ik het overbodig, daarvoor uwe toegevendheid in te roepen.
2. Langzamerhand heb ik mij met het denkbeeld mijner gevleugelde haanreize zoo gemeenzaam gemaakt, dat er oogenblikken zijn, waarin ik mij, met een ernstig peinzend gelaat, in gemoede verbeeld, door de bovenlucht te zwieren.
Wat hebben sporen toch een uitgebreid nut! Pas krijg ik het een of ander denkbeeld, of ik druk de fijngetande radertjes door de opperhuid van mijnen klepper. Mijn haan zegt kekerekeu-keu-keu-keu-keu (*). Fluks die woorden in mijn alectryonisch lexicon, dat ik mij al vast vervaardigd heb, opgezocht, en ik vind mij overstroomd met een' vloed van wijsgeerige redeneringen. Daaruit volgt dan bespiegeling op bespiegeling, en ik zeide dus niet ten onregte, dat de onderhavige beschouwing leidde tot geheel nieuwe bespiegelingen.
Eene derzelven nogtans is onafhankelijk van mijne sporen, en ik wil u dezelve dan ook afzonderlijk mededeelen.
Eens, toen ik mij in mijne verbeelding zoo zachtkens op de bonte pennen van mijnen alectryon door het luchtruim liet zweven, en mij regt behagelijk, met al de gemakke-
{==528==} {>>pagina-aanduiding<<}
lijke achteloosheid van een' ervaren ruiter, op den adem van een zacht westewindje liet voorwaarts drijven, niets kwaads vermoedende, ontwaar ik in de verte eene kleine stip. 't Zal een arend of havik zijn, denk ik, of zoo iets, en maak mij tot eene krachtdadige tegenweer gereed. Het komt al nader en nader. Wat drommel zou die lange, schrale, spichtige figuur toch zijn? zeg ik tot mijzelven. 't Zal mercurius toch niet wezen? Nooit in mijn leven heb ik iets dergelijks gezien. Het is nog ongeveer driehonderd adelaars wiekslagen van mij af. Ik neem mijn' kijker, en rigt dien, zoo goed en zoo kwaad als dit op zulk eene Hymalaya-hoogte gaat. Verbeeld u, waarde lezer, mijne verbazing! Dat had ik waarlijk zelfs in den droom niet vermoed. Daar spanseert nu inderdaad eene menschelijke figuur, even als ik op een' haan, door de lucht, die mij met een' langen kijker gadeslaat en regelregt op mij aanvliegt. Lieve hemel! zal dan zelfs een vliegend erotisch filozoof in de bovenlucht niet ongemoeid zijn? roep ik uit. Intusschen wordt de zaak ernstig. Reeds hoor ik het welsprekend gekekerekeu-keu-keu-keu van het ros van mijn evenbeeld. Ik, niet mis, geef mijn haan de sporen, en snel met havikssnelheid de verschijning te gemoet. Middelerwijl jaagt mijn boezem van angst. Wat zal dat toch geven, als wij onverhoopt eens handgemeen worden? Houd af, gil ik, houd af! op zij! linksch! ik zal regtsch gaan. Ik bid u, de lucht is immers ruim genoeg voor twee. Houd af! Toom uwen haan in; ik zal het den mijnen doen. Anders vliegen de dieren elkander aan, en wij buitelen jammerlijk naar beneden. - Dat werkt gelukkig. De man wijkt af, snelt mij voorbij, zwenkt, ik zwenk insgelijks, en, na nog eenige malen, telkens met enger vleugelplooi, om elkander te zijn
rondgedraaid, vliegen wij rustig naast elkander. Ons geheele gesprek zou u zeker te lang vallen, waarde lezer! Het zal genoeg zijn u te zeggen, dat hij, door zijn' kijker misleid, mij voor een' havik had aangezien. Verder zijn wij overeengekomen, elkander niet in den weg te vliegen, geene roofvogels weêrzijds op elkander af te zenden, en elkander in allen opzigte ongemoeid te laten. Wij zijn in de beste vriendschap gescheiden. Ja, ik heb zelfs een paar Engelsche haansporen (*) van hem

{==529==} {>>pagina-aanduiding<<}
ten geschenke gekregen, om allerlei ontuig, dat daarboven rondzwiert, in toom te houden, waarvan ik echtet niet dan tot zelfverdediging gebruik denk te maken. Waarlijk, ons onderhoud was alleraangenaamst.
Door de herinnering dier zeldzame ontmoeting ben ik inderdaad vergeten, dat ik eene verhandeling schrijf, en verzoek u dus vriendelijk, waarde lezer, dit laatst afgehandelde als het tweede stuk van het tweede deel derzelve te beschouwen, en mij het laatste stuk te schenken. Staat gij mij zulks toe?
De Lezer. Zeer gaarne.
Ik. O, als alle lezers en hoorders zoo toegevend waren als gij, hoe menige bange druppel zweet werd er dan niet gespaard!
III. Zoo zijn wij dan eindelijk, na veel hoofdbrekens, tot het derde deel onzer rede genaderd, waarin wij nog, ten slotte, den haan moeten beschouwen met betrekking tot zijnen ruiter.
Ik heb nu eenmaal van het splitsen in drieën genoeg, en zal hetzelve dus maar zonder zulk eene kunstmatige verdeeling zoeken ten einde te brengen. Wie kent de verwensching van bellamy niet, als hij, van de korsetten sprekende, den juist niet malschen wensch laat hooren:

‘Mogt zij, die deze dwaze pracht 
In 't nuffig brein heeft uitgedacht, 
Tot straf, in pluto's hof een gloeijend harnas dragen!’ 


Met evenveel regt geloof ik te kunnen wenschen, poëtisch evenwel, zonder het daarom juist zoo boos te meenen:

Mogt hij, die tot een vaste wet 
't In drie verdeelen heeft gezet, 
Tot straf, in pluto's hof een' gloênden drietand dragen! 


't Is waar, een knellend keursje doet in onze, aan de kunstelooze vormen der natuur ontwende, oogen de slanke houding eener jonge schoone sierlijk uitkomen, vooral als nog een ander fabrikaat uit at Parijsche modejournalen een ergerlijk deficit kunstmatig aanvult. Maar men beschouwe een der antieken tegen zulk eene spinnekopsfiguur! Grooter

{==530==} {>>pagina-aanduiding<<}
contrast kan men zich bijna niet voorstellen. En, wat het ergste is, onze nufjes kennen grens noch maat. Eenmaal hangende aan het vooroordeel, dat een dun middeltje een der grootste sieraden van eene vrouw is, nemen zij alle hulpmiddelen der mechanica te baat, om zich in te pennen, en meenen zich nu wonder wel te hebben uitgesloofd, als zij daarheen trippelen, alsof de kleine steentjes eijeren waren.
Niet minder erg maakt het een groot aantal onzer redenaars. Aan het verdeelen in drieën is geen einde, en zij meenen het toonbeeld van een redekunstig stuk te hebben daargesteld, als zij hunne gedachten regt netjes in de knellende boeijen van zulk een zedelijk keurslijf hebben geplooid. En wat zijn er de gevolgen van? Zij zijn even treurig als die, welke voor onze jeugdige schoonen uit hunne modezucht voortvloeijen. De bevallige natuurlijke losheid der beweging gaat verloren, het volsappige droogt op, het ligchaam kwijnt, de vloeijende voortgang verandert in een stootend getrippel als op een eijerenplaveisel. - Ik hoorde eens een' rijken Edammer kaasboer, die op Beekhuizen bij een zachtvlietend beekje stond, zeer naïf aanvoeren, dat het jammer was, dat al dat water zoo liep; dat men hier en daar sluisjes en polderdijken moest aanleggen; dat dan aan al dat onbandig geloop wel een einde zou komen; dat men het water zoo zijn' zin niet moest laten, en dergelijke fraaije redeneringen meer. Ach! dacht ik bij mijzelven, hoe menig ontluikend genie wordt niet in zijne vaart door al die kunstsluisjes en polderdijken bekneld en gestuit, en van een kronkelend dartelend beekje in eene staande sloot herschapen! En was dit nog alles! Maar bij de trapswijze vorming van den menschelijken geest, die, zal zij eenmaal als een majestueuze Rijn-stroom daarheen vloeijen, door beken en kleinere stroomen moet worden gevoed, is het te voorzien, dat door de bedijking en besluizing der kleinere vloeden ook de grootere, door gemis aan voedende sappen, zullen verzanden. Welk een gelukkig tijdvak voor den waterstaat zal dat zijn! Gelukkig, dat de beoefening der classieke oudheid ons de natuur in al den milden luister van haar ongedwongen schoon doet aanschouwen; dat zij ons heldere en onuitputtelijke bronnen ontsluit, waaruit wij, als tegengift tegen schoolsch pedantisme, onzen dorst naar ware schoonheden kunnen lesschen; dat
zij ons de onge-
{==531==} {>>pagina-aanduiding<<}
dwongene, bevallige bewegingen doet zien van den menschelijken geest, als hij, in geene slaafsche banden geslagen, gevoedsterd wordt door een natuurlijk schoon, dat nog niet door de boeijen eener schrale kunst omklemd werd en ontluisterd!
Niet te onregt dan vermaant ons Neêrlands puikdichter, bilderdijk (*), naar dien gulden morgenstond te vliegen, en, zoo hij er al de voorwaarde aan verbindt, om het op eigene wieken te doen, wraak het daarom, bid ik u, toch niet in den jongen schrijver, dat hij het eerst eens op hanenwieken wil beproeven. Is mijne vlugt nu nog te dartel, te vurig; wees gerust, waarde lezer! Ieder dag worden wij een dagje ouder, en ik zie reeds in het verschiet, hoe wij zoetsappig en bezadigd als in de roef eener vaderlandsche trekschuit zullen zitten te keuvelen. Laat mij dan nu nog ongestoord eenige luchtsprongen doen, al vindt gij ze wat hansworsterig. Zelfs eene poppenkas zou een middel kunnen zijn tot volksbeschaving, als de verborgene speelman het opregt meende, en minder om zijne beurs dan om zijne toeschouwers dacht, de poppen mogen er dan zoo potsierlijk uitzien als zij willen. Een marionettenspel, waarvan de Venus Urania de koordjes houdt, zoude wonderen kunnen doen. Maar wie gevoelt hier niet zijn volslagen onvermogen? Het zijn alle slechts mislukte proeven; het is een oneindig streven naar een schoon doel, dat nimmer volkomen bereikbaar is. Het zou daarom echter verkeerd zijn, het aanstonds op te geven. Hetgeen men nimmer volkomen bereiken kan, kan men allengs trachten te naderen, even als de asymptoot de hyperbool; en gelukt dit slechts eenigermate, dan laat zich daaruit gemakkelijk afleiden, dat de betrekking tusschen den ruiter en zijnen erotischen klepper hoe langs zoo inniger moet worden.
Maar misschien zegt gij met een gefronst voorhoofd: wildzang, valsch vernuft; en reeds het bloote vermoeden, dat die woorden van uwe lippen zouden kunnen vloeijen, doet mij sidderend afscheid van u nemen. Vaarwel dan, waarde lezer! Als de Redactie het goedvindt, zien wij elkander spoedig weder.
X.



{==532==} {>>pagina-aanduiding<<}

Het huisbewind der gemalin van Cromwell.

Elizabeth cromwell, Gemalin des Engelschen Protectors, onderscheidde zich door overdrevene spaarzaamheid. In de geheime Geschiedenis van het Hof van jacobus den I, uit bijzondere berigten zamengesteld, vindt men de volgende trekken:
Toen zij te Londen kwam, zonden haar de dweepers allerhande eetwaren, als Westfaalsche hammen, ossentongen, brandewijn, roodewijn, confituren enz., ten einde haar de uitgaven in de stad te besparen. De vrouw Protectrice vond het echter nog voordeeliger, al deze lekkernijen te gelde te maken, en liet dezelve, ten meesten prijze, stukswijze weêr verkoopen.
Hare kleeding was zoo eenvoudig, dat dezelve nagenoeg met die harer dienstmaagd overeenkwam.
Zij hield twee of drie koeijen in St. James-Park, en leide eene melkerij in het paleis van Whitehall aan; zij maakte boter, en bij de Hofdames werd van niets, dan van de boter der vrouw Protectrice, gesproken. Verscheidene jonge Dames van rang arbeidden in die melkerij. Niet verre van daar had zij een gebouw ingerigt voor spinnen en weven, waarin de dochters der Ministers arbeidden. Zij was ook voornemens eene brouwerij aan te leggen, dewijl haar de Londensche wijze van bierbrouwen niet geviel; naardien echter toen der tijd een drank bijval vond, morgendauw genoemd, zijnde een zeer goedkoop scharrebier, gaf zij daaraan de voorkeur, en voerde het ten Hove in.
Toen de Protector eens, bij een huiselijk middagmaal, op het nageregt een' sinaasappel verlangde, zeide Mistress cromwell, dat, daar deze een' halven stuiver kostte, zij dien niet konde geven. Met dit antwoord moest zich het Opperhoofd der Britsche Staten vergenoegen! Voor het avondeten liet de vrouw Protectrice gemeenlijk eijeren en dergelijke kleinigheden opdisschen.
Alzoo kon zelfs cromwell, die den moed en de kracht bezat, om de plaats eens wettigen Konings te bekleeden, niet eens een' ordentelijken maaltijd bekomen, en stond onder de pantoffel zijner huisvrouwe!



{==533==} {>>pagina-aanduiding<<}

Oorsprong van den eersten april, als feestdag der gekken.

(Volgens de Jahrbücher für Religion-, Kirchenund Schulwesen.)

Op den Rijksdag te Ausburg (1530), waar van de Duitsche Natie het bijstaan van Turkije en veel gelds gevraagd werd, waar men Godsdiensttwisten beslechten en nog veel meer, dat niet tot stand kwam, doen wilde, zou ook het Muntwezen in orde worden gebragt. Maar, van wege zoo veel en velerlei andere zaken, konde of wilde men daar niet aan toe komen, maar bepaalde er een' bijzonderen dag voor, een' Muntdag, en wel den eersten April. Deze dag nu werd het doel van vele en groote speculatiën. Maar - de eerste April verscheen, en er werd van geen Munt of Muntdag verder gesproken. Al de speculanten, die op dien dag hunne berekeningen gebouwd hadden, werden nu, als gefopte gekken, bespot; en zoo werd de eerste April alom vermaard, als - feestdag der gekken!


Gevaarlijk biljartspel te Parijs.

Ik was nooit te Parijs geweest, en bevond er mij sinds een paar dagen. Ik begaf mij naar het Palais-Royal, hetwelk men mij, als, voor een jong mensch, het merkwaardigste gedeelte der stad, beschreven had. Reeds meer dan een uur bewonderde ik aldaar alles, wat hetzelve bevat, toen een welgekleed man van een innemend voorkomen mij naderde, en mij den naasten weg naar zekere straat vroeg. ‘Gij zijt kwalijk geadresseerd, Mijnheer!’ antwoordde ik; ‘ik ben hier een vreemdeling.’ - ‘Ik ook,’ hernam hij; ‘en, dewijl het geval ons elkander doet ontmoeten, stel ik u voor, den avond te zamen te slijten.’ Verblijd, iemand te ontmoeten, met wien ik konde praten, in eene stad, waar ik niemand kende, nam ik den welkomen voorslag gereedelijk aan. Wij wandelden nog eene poos te zamen. Al pratende, kwamen wij op het biljartspel. ‘Dat is mijne geliefkoosde uitspanning,’ zeide ik. ‘En de mijne,’ hernam hij; ‘en ik durf zeggen, dat ik in dit spel nog al sterk ben.’ Hij sloeg mij eene

{==534==} {>>pagina-aanduiding<<}
partij voor, die ik aannam. Wij traden een koffijhuis binnen, en vonden er twee biljarts. Het eene was bezet, het andere nog vrij. Wij speelden. Ik sloeg hem volkomen, en hij verloor en betaalde het gelag. ‘Ik geef het u gewonnen,’ zeide mijn onbekende vriend op eene verpligtende wijze; ‘gij zijt sterker dan ik.’ Wij wendden ons thans naar het andere biljart, om de spelers gade te slaan; en ik moet bekennen, dat ik fier was op de behaalde overwinning op eenen zoo bekwamen mededinger. Een der beide spelers, waarbij wij stonden, was zwakker dan zijne partij, en mijn medgezel veroorloofde zich een- en andermaal, hem te railleren over zijn spel. ‘Ik wed om twee louis d'or,’ zeide hij tot hem, ‘dat gij dien bal niet maakt.’ (Hij had niets te doen, dan te stooten.) De speler wedde, en won. Mijn vriend scheen zeer gevoelig voor zijn verlies, en zeide, dat hij zich wel schadeloos stellen zou. De gelegenheid deed zich weldra voor. Dezelfde persoon had een' wissen slag te slaan; het kon niet missen; de bal had eene stellige kans; het was schier onmogelijk te verliezen. Mijn vriend had evenwel de stoutheid van te wedden, dat hij hem niet zou maken. ‘Ik wed van ja!’ riep ik. - ‘Om hoe veel?’ - ‘Zoo veel gij wilt.’ - ‘Vijftien louis d'or?’ - ‘Het zij zoo!’ Het geld wordt op tafel gelegd. De man speelt, en - hij stoot, voorbedachtelijk, zoo averegtsch, of liever zoo behendig, dat hij, in plaats van den bal te maken, denzelven in den zak speelt. - Ik verwijderde mij, zeer verstoord van met vijftien louis d'or de eer van het gewonnen gelag te hebben betaald. Den volgenden morgen ontmoette ik mijnen vreemdeling gearmd met denzelfden Mijnheer, voor wien ik gewed had, en die hem toen volstrekt onbekend scheen te zijn.


De held dezer eeuw.


‘Μῆνιν ἀέιδε.’ - 
 
hom. 



Hij komt, hij komt, gereed den stouten strijd te wagen; 
Zijn blik vlamt vonk en vuur; zijn breede schouders schragen 
Een' last van wetenschap, door jaren vlijts vergaard; 
De scherpgepunte pen is in zijn vuist een zwaard; 
Hij straft den vijand straks, die hem vermetel hoonde; 
Geen vorst in 't letterrijk, dien hij niet ligt onttroonde. 

{==535==} {>>pagina-aanduiding<<}

Ziet gij dat vurig oog, dat voorhoofd rondgewelfd, 
Die hand met inkt beklad, die hand, die eeuwig delft 
In 't lang vergeten oude, om 't nieuwe dáár te ontdekken, 
En uit dat oud en nieuw iets nieuws weêr af te trekken? 
Ziet gij dien trotschen lach, waarmeê mijn held u groet, 
Wanneer op 't letterveld zijn blik u soms ontmoet? 
Die lach is 't vonnis, onherroep'lijk uitgesproken; 
Geen weêrspraak baat hier; hem, ja hem zal 't offer rooken; 
Hem siert de lauwer; gij, buig u in 't vunze stof, 
En voel u zalig, schenkt hij u een greintje lof! 
Hij stijgt den spreekstoel op; men hoort geen adem glippen; 
Wat oog en ooren heeft, hangt zwijgend aan zijn lippen; 
Hij ziet de breede schaar met zelfbehagen aan; 
Wie zou de orakeltaal, wanneer hij spreekt, weêrstaan? 
Nu stroomt de lof hem toe; hij acht naauw op die hulde; 
Regtmatig neemt hij 't deel; 't is pligt, dien men vervulde; 
Gelauwerd treedt hij af, en ieder wijkt op zij'; 
Wie is mijn' held gelijk, wie is zoo groot als hij? 
Maar wee u, wen zijn wrok, in fellen gloed aan 't blaken, 
Gelijk een brandend woud, met knett'rend vlammenslaken, 
Alwat hem tegenstaat tot puin en asch verteert! 
Mijn held kent geen genaê; hij is, o beef! geleerd. 
Geleerd - wat vreeslijk woord, waarbij ik steeds verbleekte! 
Geleerd - geen noodgebed, dat ooit zijn hart doorweekte! 
Geleerd, - een koning dus, die wet noch pligt erkent, 
U voor zijn' wagen spant en naar zijn luimen ment! 
Waagt gij uw eigen regt, uw krachten te doen gelden, 
Dan roept hij 't hulpvolk zaam. Ontvlied de lettervelden! 
Hij werpt zijn bommen uit, gevuld met Grieksch vernuft; 
Wat in de boeken steekt, vergeten, half vermuft, 
Roept hij in 't bloedig veld; 't zijn noten, verzen, glossen, 
Waarmeê hij u beschiet, gevulde donderbossen, 
Die klat'ren door de lucht, en, raakt de kogel niet, 
De damp stijgt toch omhoog, zoodat ge elkaar niet ziet. 
Nu barst hij feller los - uw werk zucht in zijn klaauwen; 
Hij scheurt de bladen stuk; zijne aders zwellen, blaauwen 
Door 't opgeperste bloed, dat naar zijn voorhoofd dringt, 
Terwijl de vonk der wraak uit beî zijne oogen springt; 
Geen volzin wordt gespaard, geen denkbeeld vindt genade.... 
Werp, werp u knielend neêr! - maar ach! 't is reeds te spade; 
Daar grijpt mijn held weêr toe; thans gaapt uw open graf; 
Hij, de onmensch! maakt, in zijn Kritiek, u deerlijk af! 

{==536==} {>>pagina-aanduiding<<}

Nu droogt hij 't druipend zweet, na zulk een zegepralen; 
Hij veegt zijn schrijfpen uit, vermoeid van door te halen; 
De schuif'lende adder, die in d' inktpot kronk'lend sist, 
Duikt naar beneden - maar mijn held rijst op, en mist 
Zijn prooi, die nadert, nooit!.... Ontvlugt, ontvlugt zijn handen, 
Of zing, als ik, zijn' lof; dan toont hij slechts de tanden. 


Rotterdam, in de Negentiende Eeuw.





Maria, of het herbergsmeisje.

(Verhaal.)

Wie is die rampzaalge, wier starende blik 
Getuigt van verterende smarte? 
Zij weent niet, maar zucht toch zoo bang en zoo zwaar; 
Zij klaagt niet, maar toch zegt haar zwijgen zoo klaar, 
Wat kommer zij draagt in haar harte! 
 
Zij vergt ons geen deernis; zij smeekt ons geen gift; 
Niets schijnt aan de droeve te ontbreken, 
Schoon 't bulderend weêr ook haar lompen doorjaag', 
De honger haar borst en haar wangen doorknaag', 
Die daaglijks al doodscher verbleeken. 
 
En echter, vóór kort nog, was d' arme Marie 
't Geluk op het voorhoofd te lezen; 
De reiziger tuigt het, (nooit trok hij voorbij) 
Geen meisje zoo aardig, geen meisje zoo blij, 
Als 't meisje uit de herberg voordezen. 
 
Haar minzame toespraak bekoorde elken gast; 
Het welkom sprak steeds uit haar blikken: 
Hare onschuld vermoedde noch list noch gevaar; 
Bij nacht noch in nood werd zij vreeze gewaar, 
Wie huiveren mogten of schrikken. 

{==537==} {>>pagina-aanduiding<<}

Zij minde, en de heuglijke dag was bepaald, 
Die menige maagd haar benijdde; 
Maar Fredrik was valsch en loszinnig, en zij, 
Die beter hem kenden, verklaarden, dat hij 
Geen man was voor haar, die hij vrijde. 
 
't Was herfst, en stikdonker en ak'lig de nacht, 
En zwanger van huilende vlagen. 
Twee gasten nog zaten bij 't knappende vuur, 
En luisterden zwijgend, in 't nachtelijk uur, 
Naar 't woên van den wind, met behagen. 
 
‘Hoe prettig,’ sprak de een, ‘in den hoek van den haard 
Naar 't fluiten der winden te hooren!’ - 
‘Wien lust nu een eenzame togt naar de abdij?’ - 
‘Mijn moed,’ hernam de ander, ‘'k beken u dat vrij, 
Ging bij zulk een waagstuk verloren! 
 
Mij dunkt, ik zou, bleek en een' schoolknaap gelijk, 
Van 't rits'lende klimop reeds ijzen; 
'k Zag zeker de schim van den kloostervoogd staan, 
Wier grimmige blik mij met sidd'ring zou slaan: 
Dit weêr doet de dooden verrijzen!’ - 
 
‘Ik wed om een maal, dat Maria het waagt!’ - 
‘Zoo wed en verlies! Ik wil zweren, 
Dat, komt slechts een lakensche koe op haar af, 
Ze een spook waant te zien, dat verrees uit het graf, 
En gillend weêr huiswaarts zal keeren.’ - 
 
‘Indien zij 't beroep op haar' moed ons vergunt, 
Dan win ik; het kan mij niet falen; 
Maria zal 't wagen: een muts zij de prijs, 
Een tak van den vlierboom het sprekend bewijs, 
Dat ze ons uit den zijgang zal halen!’ 
 
Met vrolijken moed was Maria bereid, 
Terstond zich op weg te begeven. 
De nacht was stikdonker, de wind loeide fel, 
En zweepte de wolken, in 't huilen, zoo snel: 
Geen vrees, maar de koû deed haar beven. 

{==538==} {>>pagina-aanduiding<<}

Langs 't pad, haar bekend, ijlt zij heen naar het woud, 
Waar 't klooster de rukvlagen tartte; 
Zij naakte de poort en gevoelde geen vrees, 
Hoe eenzaam en woest ook de bouwval verrees, 
Wiens schaduw den nacht nog verzwartte. 
 
Geen klank treft haar oor, dan de loeijende storm, 
Die bindten en pijlers doet kraken; 
Zij stapt over puinen, met distels begroeid, 
Terwijl zij vooruit door den zijgang zich spoeit, 
Waarlangs zij den vlierboom zal naken. 
 
Zij naakt hem verblijd, en treedt haastiglijk toe, 
Rukt ijlings een' tak naar beneden..... 
Daar dringt haar een menschlijke stem in 't gehoor; 
Zij toeft, en zij spitst nu het luisterend oor: 
Thans trillen, voor 't eerst, haar de leden. 
 
Een windvlaag verheft zich, en giert door het loof; 
Zij luistert - geen klank wordt vernomen: 
De windvlaag houdt op, en nu wordt het haar bang; 
Zij hoort een geschuisel, aan 't eind' van den gang, 
En stappen, die nader haar komen. 
 
Schier ademloos, poogt zij zich achter een zuil 
Te bergen met wagg'lende schreden: 
De maan treedt hervoor, en, van uit hare wijk, 
Wat ziet zij! - twee roovers; zij torschen een lijk, 
En nad'ren met sluipende treden. 
 
Toen stolde Maria het bloed om het hart: 
De stormwind verhefte zich weder; 
Hij ligtte den jongsten der schelmen den hoed, 
En wierp dien de sidd'rende maagd voor den voet: 
Thans zonk zij, als uitgeput, neder. 
 
‘Vervloekt zij de hoed!’ riep hij uit. - ‘Eerst het lijk; 
Den hoed kunt ge daarna wel vinden.’ 
Zij nad'ren haar digt - zij gaan verder; en zij, 
Zij grijpt nu den hoed, en vliegt weg van de abdij: 
De vrees gaf haar vleugels der winden. 

{==539==} {>>pagina-aanduiding<<}

Daar stuift zij verwilderd ter kamer weêr in, 
En staarde verwezen naar buiten; 
Nu droeg zij den schrik en zichzelve niet meer; 
Onmagtig en uitgeput zeeg zij ter neêr; 
Geen woord, ja geen klank kon zij uiten. 
 
En eer zij berigt van hetgeen haar weêrvoer 
Met sidd'rende lippen kon geven, 
Daar ziet zij .... wat ijskoû verstijft haar het bloed! 
Daar ziet zij, o God! in des moordenaars hoed 
Den naam van haar' minnaar geschreven!.... 
 
Niet ver van de abdij toont een kruis u de plek, 
Waar Fredrik de doodstraf moest lijden. 
De dorpeling ziet het met huivering staan; 
Geen reiziger, die niet een' zucht of een' traan 
Aan de arme Maria zal wijden. 


Naar het Engelsch van southey.


j.w. ijntema.





De spreekzaal.


Een' man van hoogverheven stand, 
Van grooten naam en klein verstand, 
Was zijne woning veel te klein; 
Er moest alzoo een nieuwe zijn, 
En niets voldeed er aan zijn' eisch, 
Dat niet geleek naar een paleis. 
Men vond er mede een ruim salon, 
Waar men en club vergad'ren kon, 
En, tot des redenaars gerief, 
Een trotsche spreekstoel zich verhief. 
Onze edelman, die, schaars bij kas, 
Meest slordig in 't betalen was, 
Sprak dus den baas van 't werkvolk aan: 
‘Ga eens op die catheder staan, 
Spreek d' een' of and'ren volzin uit, 
Dan toets ik hier het stemgeluid.’ 
De baas, ofschoon geen Cicero, 
Was bij de hand en ver van bloô; 

{==540==} {>>pagina-aanduiding<<}

Hij hemt en kucht een reis of vier, 
En spreekt met waardigheid en zwier: 
‘Wij, die in uwe dienst, Mijnheer, 
Uwe orders rekenen tot eer; 
Die steeds, in 't zweet van 't aangezigt, 
Volijv'rig zijn in werk en pligt; 
Wij smeeken, dat het u behaag', 
Om ons te dienen op de vraag, 
Wanneer het loon, voor ons bepaald, 
Door u zal worden afbetaald.’ 
De hoorder, die geheel niet rap 
Met bravo's was of handgeklap, 
Riep driftig uit: ‘Houd op maar! - lof 
Verdient uw stem, maar niet de stof.’ 
 
g.h. nagel. 




De prins en de arme vrouw.


Eene arme vrouw, een goede ziel, 
Kwam tot den Prins, en bad met smarte, 
Den zoon, die in de loting viel, 
Toch niet te ontrukken aan haar harte. 
De Vorst, meêwarig van gemoed, 
Doch tevens van manhaftig bloed, 
Spreekt: ‘Stel u, goede vrouw, tevreden! 
Ik mag niet letten op uw beden: 
Soldaten heeft de Staat van doen, 
En - is 't geen stand van goed fatsoen? 
Ik zelf, schoon Prins, ben ook soldaat.....’ 
De sloof herneemt met drift: ‘Wat praat! 
Gij leerdet ook niets aêrs aan 't Hof; 
Mijn zoon is snijder, met verlof!’ 




Bij het zien van een geschilderd bloemstuk.


‘Moe toov'rend komt natuur ons hier als in 't gemoet! 
Wat overheerlijk waas! wat schitterende gloed!’ 
Riep Bluf, in dichterlijk verrukken. 
Ik zweeg, maar hechtte een schrift er aan, 
Waarop, in proza, dit vermaan: 
Men wordt verzocht hier niets te plukken. 








{==541==} {>>pagina-aanduiding<<}

Mengelwerk.

Verhandeling, over den smaak voor het nationale.


Door F. Smeer. (*)

Er zal wel niemand in deze vergadering tegenwoordig zijn, die niet gaarne erkennen en toestemmen zal, dat het eene eere is, Nederlander te zijn. Ik zeg Nederlander, in dien zin, waarin onze Vaderen het waren, en waarin wij het sedert ruim drie jaren zijn. Onze Vaderen verwierven zich een' grooten, heerlijken naam. Hunne dapperheid, hunne kloekzinnigheid, hunne vroomheid en hunne volharding deden hen door Europa bewonderen. God zij er voor gedankt, dat de laatste drie jaren bewezen hebben, dat het kroost nog het onverbasterde bloed door de aderen vloeit, en dat, wanneer meineed, oproer, verraad, list, dweepzucht, en wat niet al, zamenspannen, om ons te verdelgen, terwijl Bondgenooten ons verlaten, ja zelfs met geweld ons erf ons willen betwisten, dat dan de Nederlander nog, als van ouds, palstaat, en, met het oog op God, zich om zijnen dierbaren Vorst schaart, ten einde zijne aangerande regten manmoedig te verdedigen. Dat dit alles geschied is, behoeft geen betoog; en dat onze Natie daardoor bij vreemden in derzelver schatting gerezen is, ja dat zij, in zekeren zin, de bewondering van Europa verworven heeft, hiervoor pleiten de onwraakbaarste bewijzen. Meermalen hoorde ik zulks uit den mond van vreemdelingen, en

{==542==} {>>pagina-aanduiding<<}
daaronder van dezulken, wier oordeel onzer Natie niet onverschillig kan zijn; en het deed mij het harte goed, wanneer ik, door dezulken, de vaderlandsliefde onzer Natie hoorde roemen en bewonderen; wanneer ik, door hen, dit plekje gronds hoorde prijzen, als de dam, waartegen de stroom van losbandigheid en van valschen vrijheidszin was gestuit; als de rots, op welke de woedende golven der omwenteling en des oproers zijn afgestuit. Doch zoo zeer mij, als Nederlander, deze lofspraak streelde, zoo zeer moest ik het bejammeren, wanneer men mij zeide, dat men zich niet genoeg verwonderen konde, dat bij een Volk, hetwelk zoo veel vaderlandsliefde toonde te bezitten, en bij hetwelk zulk een nationale geest scheen te heerschen, onder vele klassen, zoo weinig smaak voor het Nationale gevonden werd. Ik trachtte dit tegen te spreken; doch men weêrleide mij door voorbeelden. ‘Uwe groote lieden rusten niet,’ werd mij eenmaal te gemoet gevoerd, ‘vóór dat zij Fransche, Engelsche, Zwitsersche of andere vreemde Onderwijzers of Onderwijzeressen voor hunne kinderen hebben. Dat men zulks in Rusland doet, waar de beschaving zich nog steeds in eenen staat van ontwikkeling bevindt, dit is eene noodzakelijkheid; maar hier zijn die dingen onnoodig: men kent hier alles zoo goed als ergens.’ Op eenen anderen tijd maakte men mij opmerkzaam op dat aantal menschen, hetwelk, schoon geborene Hollanders, echter behagen schept, om, door houding, kleeding, spraak en gebaren, ja zelfs in hunnen huiselijken kring, door het nadoen van allerlei vreemde gewoonten, hunnen eigenen landaard te verzaken, en liever de nabootsers schijnen te wezen van Engelschen, Franschen, Duitschers, ja Belgen enz., dan te vertoonen, wat zij toch eigenlijk zijn. Meer dan eens sprak men
mij over de heerschende zucht, om schier in alles vreemdelingen voor te trekken, en in Fabrijken, Handel, Letteren, en zelfs in de schoone Kunsten, bijna niets goed te vinden, dat geenen vreemden stempel draagt, of niet door vreemden wordt aangebo-
{==543==} {>>pagina-aanduiding<<}
den, daargesteld of vertoond. Men betuigde mij over dit alles zijne verwondering omtrent een Volk, hetwelk zoo vele nationale verdiensten bezit, en men keurde dit gebrek aan smaak voor het Nationale ten hoogste af.
Ik ontken niet, M.H., dat dit een en ander mij menigmalen stof tot nadenken gaf. Ik had zoo gaarne gewenscht, de beschuldiging wegens gebrek aan smaak voor het Nationale, op goede gronden, geheel te kunnen wegredeneren; en toen mij dit niet gelukte, trachtte ik mijzelven op te dringen, dat de zaak slechts omtrent minder belangrijke dingen waar, en derhalve niet zeer gewigtig was. Doch, hoe meer ik doordacht, des te meer werd ik overtuigd, dat de beschuldiging waar en belangrijk was; en ik oordeelde het eindelijk niet ongepast, om, in eene vergadering als deze, dit onderwerp te behandelen. Vergunt mij dan uwe aandacht, wanneer ik u, eerstelijk, bewijze, dat er waarlijk in ons Vaderland, en meer bijzonder in de koopsteden en onder de zoogenaamde hoogere klasse, gebrek aan smaak voor het Nationale bestaat; ten tweede, de oorzaken daarvan met u naspore; ten derde, er de gevolgen van aanwijze; om, ten slotte, eenige wenken te geven, welke, mijns inziens, tot verbetering, zoo al niet tot herstel, leiden kunnen.
I. Wanneer ik van smaak voor het Nationale spreek, dan zal ik wel niet noodig hebben, mijnen G.H. te herinneren, dat dit hemelsbreed verschilt van nationalen smaak. Deze laatste toch is die smaak, welke bij een Volk, als zoodanig, heerscht; terwijl smaak voor het Nationale, in mijne schatting, de zucht is voor de voortbrengselen van den vaderlandschen grond en van de nationale nijverheid en geestontwikkeling. Het zoude bij een Volk nationale smaak kunnen zijn, om geenen smaak, hoe ook genaamd, voor het Nationale te bezitten. Van eene andere zijde, echter, bedoel ik ook geene zoodanige partijdigheid voor het Nationale, welke alles doet minachten, wat van vreemden oorsprong, en slechts datgene laat goedkeuren, wat van nationale herkomst is. Ik spreek over zoodanig eenen smaak voor het Natio-
{==544==} {>>pagina-aanduiding<<}
nale, welke vreemde verdiensten gereedelijk erkent, maar het eigen Vaderland te veel bemint en hoogacht, om de inlandsche voortbrengselen niet voor te trekken, wanneer dezelve met vreemde gelijk staan, ja zelfs aan het nationale voortbrengsel eenige voorkeur geeft, al is het ook iets minder, dan het vreemde; ten deele, ja, uit vaderlandsliefde, maar voornamelijk om daardoor den lust en de eerzucht van onzen eigenen landaard op te wekken, en in staat te stellen, om met vreemden te wedijveren.
a. Wanneer wij nu, in de eerste plaats, onderzoeken, of er zoodanige smaak bestaat voor onze fabrijkwaren, dan geloof ik volmondig neen te mogen antwoorden. Wanneer wij eenvoudiglijk het oog slaan op de kleedingstoffen: Fransche, Engelsche en Duitsche lakens, Fransche en Engelsche katoenen, linnens, en wat dies meer zij, worden op den duur gebruikt; en onze inlandsche fabrijken zijn, althans wat de fijne soorten van dit alles betreft, bijna geheel te gronde gegaan. Men zal mij tegenwerpen, dat dit alles buitenslands zoo veel goedkooper en fraaijer vervaardigd wordt. Maar, indien dit ook als volkomen waar zij aan te nemen, hetgeen ik niet geloof, dan vraag ik, waaraan dit is toe te schrijven? En het antwoord is: omdat onze inlandsche fabrijken geen debiet genoeg vinden. Wij weten het immers toch, dat eenmaal de zijdenfluweelfabrijken van ons land den roem hadden van het beste produkt van dien aard uit geheel Europa voort te brengen. Immers is het niet te ontkennen, dat Utrechtsche en Leidsche lakens, om derzelver deugdzaamheid en fraaiheid, beroemd waren, en dat onze weverijen de goedkeuring van geheel ons werelddeel wegdroegen. Doch, naauwelijks bragten vreemden ons hunne produkten, of wij ontvingen die met gretigheid; en de hoogere standen lieten het veelal aan den boerenstand over, om zich, tot kleeding, van inlandsche stoffen te bedienen. Zoo werkten wij zelve mede, om vreemden aan te moedigen, en onze eigene fabrijken te ontmoedigen; en de

{==545==} {>>pagina-aanduiding<<}
namen zelve van de bonte weefsels, welke door onze dames, bij voorkeur, gebruikt en aan inlandsch fabrikaat voorgetrokken worden, mogen mede getuigen van het gebrek aan smaak voor het Nationale, hetwelk te dezen bij ons bestaat; daar men veelal bij voorkeur vreemde stoffen verlangt, en zich verbeeldt, of door vreemdelingen laat vertellen, dat zoo iets in Nederland niet kan voortgebragt worden. Het is er intusschen verre af, dat ik het verval van vele onzer fabrijken enkel en alleen aan deze oorzaak zoude willen toeschrijven; maar ik durf toch gerust beweren, dat, wanneer wij door daden toonen, zelve geenen prijs op de voortbrengselen van ons eigen land te stellen, men het aan vreemden niet euvel kan duiden, dat zij er zich slechts noode van bedienen willen, en dat zij ons eigen voorbeeld aanhalen, om de meerdere voortreffelijkheid hunner voortbrengselen van nijverheid tegen ons te bewijzen. - Ik vraag het met vertrouwen, en met diep gevoel voor de eer van Hollander te wezen: ‘In welk land kan men zich op meer uitvindingen van allerlei aard beroemen? Toont mij den grond, die, in evenredigheid van grootte en bevolking tot den onzen, zoo veel Geniën voortbragt, zoo veel nijverheid ontwikkelde, en zich zoo gunstig onderscheidde!’
Inderdaad, M.H., ons Vaderland verdient onze liefde; en het genie en de voortbrengselen onzer eigene landgenooten zijn waardig, dat men smaak voor het Nationale bezit. Voorwaar! het papier, hetwelk onze fabrijken vervaardigen, behoeft geenen Engelschen naam in het watermerk, om voortreffelijk te zijn; de zeep behoeft Engelsche teekeningetjes noch Bristolsche lettermerken, om haren roem te staven; en de noodzakelijkheid, om van dergelijke kunstjes gebruik te maken, ten einde zich het inlandsche debiet te verzekeren, toont, aan de eene zijde, de waarde van ons eigen fabrikaat, maar, aan den anderen kant, ook de zucht voor het vreemde, en het ongelukkige vooroordeel, dat bij zoo velen onzer landgenooten bestaat. Het zoude niet moei-
{==546==} {>>pagina-aanduiding<<}
jelijk vallen, nog een aantal waren op te sommen, waaromtrent de Hollandsche fabrijken bij buitenlanders den roem bezitten van dezelve het best te vervaardigen; terwijl de fabrikanten ondertusschen genoodzaakt zijn, hunne voortbrengselen van Engelsche, Fransche of Duitsche merken te voorzien, ten einde binnenslands eenig debiet te kunnen verwerven. Maar ik mag de grenzen niet overschrijden, welke uwe aandacht mij voorschrijft; en ik geloof, dat, door het bereids aangevoerde, genoegzaam bewezen zal zijn, dat, onder de oorzaken van den minderen bloei onzer fabrijken, het gebrek aan smaak voor het Nationale eene aanzienlijke plaats bekleedt.
b. Doch, welligt vindt men in den handel eenen meerderen smaak voor hetgeen nationaal is. Wij willen trachten kortelijk na te sporen, wat hiervan zij. Wanneer ik intusschen van smaak voor het Nationale in den handel spreek, dan gevoelt gij dadelijk, dat ik hier niet de waren, waarin handel gedreven wordt, bedoelen kan. Want te willen, dat men den handel enkel en alleen tot nationale voortbrengselen bepaalde, zoude hetzelfde wezen, als te willen, dat er geen handel bestond. Ook bedoel ik er niet mede den wensch, of liever den smaak, om geld te winnen: aan dezen laatsten toch is nergens gebrek. En indien het verlangen, om rijk te worden, smaak voor het Nationale kon geheeten worden, dan is er wel geen twijfel aan, of onze Natie mogt als een voorbeeld van zoodanigen smaak aangehaald worden. Ik heb hier het oog op geheel iets anders. Ik bedoel inrigtingen en personen voor den handel.
Onze Voorvaders hadden den roem van, als handelaars, voor geene ter wereld te behoeven te wijken; en wie, die slechts eenigzins met de Geschiedenis des Vaderlands bekend is, zal niet gereedelijk toestemmen, dat de Nederlandsche handel eenmaal dien van alle Natiën overtrof? Dezelve deed schatten herwaarts vloeijen, waarvan de overblijfselen slechts ons nog in staat stellen, om onder de Volken van Europa den rang te be-
{==547==} {>>pagina-aanduiding<<}
kleeden, welken wij inhouden, en om aan Vaderland en Vorst die offers te brengen, welke in de laatste drie jaren gebragt zijn. Onze Vaderen hadden inrigtingen daargesteld, om den nationalen handel te gerijven en te helpen: hunne Gilden b.v. van verschillende soorten van werklieden, hunne Veemen en wat dies meer zij, waren hun de waarborgen, dat de handel altoos bekwame handen vond, om zich, tegen een vastgesteld en bepaald loon, te doen helpen door menschen, die, aan orde en wetten verbonden en onder een streng toevoorzigt geplaatst, verantwoordelijk en altoos te vinden waren. het is er intusschen verre van daan, dat ik aan deze inrigtingen alleen den voorspoed. van onzen vroegeren handel zoude willen toeschrijven, of dat ik dezelve, als voor den tegenwoordigen tijd en de tegenwoordige omstandigheden berekend, zoude willen doen voorkomen. Maar, als nationale inrigtingen beschouwd, hadden zij eene hooge waarde, welke toenmaals erkend en door de proef bevestigd is. En als zoodanig waren dezelve immers te wijzigen en met den gang der zaken in verband te brengen geweest; en alsdan immers konde men er hetzelfde nut van getrokken hebben, hetwelk onze Voorvaderen er van trokken. Dit is echter niet geschied. Men heeft gemeend, al die inrigtingen, aan onze Natie eigen, den bodem te moeten inslaan, voornamelijk op grond, dat die bij vreemden niet bestonden, en derhalve ook alhier niet behoorden te bestaan. Ik herhaal het: ik ben verre van de nationale inrigtingen onzer Vaderen volmaakt
te keuren; maar de vernietiging van alles, wat zij hebben daargesteld, zal ook wel niet te prijzen wezen, en getuigt althans luide, dat ook hierin smaak voor het Nationale ontbreekt. - En even ditzelfde is het geval ten opzigte van personen. Ten allen tijde had men hier te lande, ook in den handel, vreemdelingen noodig; en niemand, der zake kundig, zal ontkennen, dat men van dezelve veel partij trok. Doch men liet er onze knappe jonge lieden niet voor achterstaan, zoo veel te

{==548==} {>>pagina-aanduiding<<}
minder, omdat het bewezen was, en nog dagelijks door de ondervinding bewezen wordt, dat onzen landaard bijzonder de gave eigen is, om vreemde talen gemakkelijk en volmaakt te leeren spreken en schrijven. Geen wonder was het intusschen, dat men van alle zijden vreemdelingen naar dit gezegend plekje gronds zag heenstroomen, om er fortuin te maken. Doch, dat men thans geene stoombooten of Diligences ziet aankomen, zonder er vreemdelingen op te vinden, wier plaatsen op verschillende kantoren gereed zijn, terwijl onze eigene landskinderen ledig loopen, of niet dan met moeite eene plaats als kopijïst aan den lessenaar verkrijgen kunnen; dit verschijnsel is in den tegenwoordigen tijd maar al te algemeen, en pleit zekerlijk niet voor het bestaan van smaak voor het Nationale, maar veeleer voor gebrek aan denzelven. Het is toch wereldkundig genoeg, dat onze Hollandsche jonge lieden voor geene vreemde in bondige knapheid en vlugheid behoeven onder te doen. Wanneer wij zoo straks het oog op de gevolgen van het gebrek aan smaak voor het Nationale vestigen zullen, zal ik op dit onderwerp nog even met u terugkomen. Thans ga ik over tot het onderzoek naar een ander punt, namelijk: in hoe verre wij ook in het vak der Letterkunde over gebrek aan smaak voor het Nationale te klagen hebben.
c. Wanneer men eenen boekwinkel van de mode, of eene leesbibliotheek, welke gezocht en beklant is, binnentreedt, dan zoude men inderdaad al een' zeer ongunstigen dunk van onze Letterkunde moeten opvatten; want men vindt er overvloed van Fransche, Engelsche en Hoogduitsche werken, mitsgaders van vertalingen derzelven, maar oorspronkelijk Hollandsche weinige, omdat die niet in den smaak vallen. Wanneer men ondertusschen weet, dat de kern der beste Fransche Schrijvers, zoo wel in proza als in poëzij, in onze taal is overgebragt; dat onze eigene landgenooten pope, young, byron, en wie niet al, derzelver zangen in onze taal leerden zingen, terwijl loc-
{==549==} {>>pagina-aanduiding<<}
ke, hume, gibbon en bijna al de beste Engelsche Auteuren in onze taal zijn overgezet; wanneer men weet, dat göthe, wieland, schiller, jean paul, claudius, körner, ja zelfs de onsterfelijke Dichter klopstock en de diepdenkende heeren, door bekwame mannen, in onze eigene taal tot ons spreken: dan weet men te gelijk, dat het niet aan de Hollandsche taal haperen zoude, indien in dezelve geene oorspronkelijke werken in proza en poëzij geschreven waren; en het blijkt dan tevens, dat er Geniën genoeg in ons Vaderland zijn, aan welke het opstellen van oorspronkelijke stukken wél moet zijn toevertrouwd. Zoodanigen toch, wier kunde, smaak, geleerdheid en genie hun de vertaling van werken, als de opgenoemde, toestaat, zijn voorzeker regt geschikt, om Hollandsche, echt Hollandsche produkten te leveren. Doch, ik behoef hier niet bij gevolgtrekking te redeneren. Of hebben cats, vondel, de decker, hooft, hugo de groot niet reeds
vóór honderd en tweehonderd jaren doen zien, wat onze taal is, en hoe gemakkelijk groote Geniën er zich in kunnen uitdrukken, om de wereld te helpen verlichten? Waren die allen dan niet reeds toen de flonkersterren, die over ons Vaderland hun licht deden stralen, opdat hetzelve zich van daar over geheel Europa zoude verspreiden? De tijd zoude mij te kort schieten, indien ik hier, op dit spoor voortgaande, den luister onzer Hollandsche oorspronkelijkheid wilde doen in het oog vallen. Men zoude mij misschien tegenwerpen, dat die oude Schrijvers, met al derzelver verdiensten, niet geschikt zijn voor den tegenwoordigen tijd. Ik moet het ronduit belijden, dat deze zwarigheid bij mij geene kracht ter wereld bezitten zoude; maar al konde dezelve eenig gewigt in mijne schatting behouden, ik zoude dat gewigt niet vreezen. De tegenwoordige eeuw zoude mij voor het verlies der Schrijvers van de vroegere wel schadeloos stellen. Of schreef en dichtte de eenige bilderdijk niet in onzen tijd? Schonken de gevoelige, godvruch-
{==550==} {>>pagina-aanduiding<<}
tige en Christelijke bellamy, feith en van alphen derzelver heerlijke zangen niet aan onzen leeftijd? Hield de vaderlandsche lier van den grooten helmers niet de ooren van het tegenwoordige geslacht gekluisterd? Zong de beminnelijke nierstrasz niet in de laatste jaren? En wanneer wij op die menigte Schrijvers zien, welke in gebonden of ongebonden stijl, in verschillenden vorm, in onderscheidene vakken onze eeuw en ons Vaderland hebben trachten te verlichten; wanneer ik loosjes, a. deken en e. wolff noem; wanneer ik (om tot reeds overledenen mij te bepalen) de verschillende werken van van hamelsveld, engelberts, martinet, stuart, borger en zoo vele anderen aanwijs, - dan voorzeker zal men van zelf gevoelen, dat wij eene
eigene, Nederlandsche, Hollandsche, echt vaderlandsche Letterkunde bezitten, en geenszins de toevlugt behoeven te nemen tot vreemden, om iets goeds te vinden; maar integendeel, dat vreemden zelfs bij ons veel voortreffelijks vonden, en zij menig geschrift, uit ons Vaderland herkomstig, om deszelfs degelijkheids- of schoonheids-wil, in hunne taal overbragten. Waarom, vanwaar dan die smaak voor al, wat vreemd is? Ik wil hier niet spreken van zoodanigen, die beweren, dat in onze taal niets goeds kan geschreven worden, of die een vers in dezelve voor ondragelijk houden; terwijl, naar hunne meening, alleen de Duitsche of Fransche taal, en volgens anderen wederom de Engelsche, iets goeds kunnen opleveren. Ik heb echter enkele zoodanige wezens ontmoet, en daaronder dezulke, die meenden al zeer geleerd te zijn. Ik heb hun vooroordeel en hunne onkunde beklaagd, en wil u met dergelijke beoordeelaars niet ophouden. Maar, hoe veel menschen treffen wij niet aan, welke met onze Hollandsche, onze vaderlandsche Schrijvers en Dichters schier geheel onbekend zijn, en zich slechts ophouden met het lezen der vertalingen, waarvan onze boekwinkels zoo ruimschoots voorzien zijn! Hoe velen zijn

{==551==} {>>pagina-aanduiding<<}
niet van gevoelen, dat een origineel Hollandsch werk hoogstvervelend is en zijn moet! Zoo noemt men onzen vaderlandschen zedemeester cats plomp, boersch en ongeschikt voor lieden van den beschaafden stand; vondel ouderwetsch en onverstaanbaar; zoo veroordeelt men vaak al de geschriften van bilderdijk, als afkomstig van eenen domperridder; zoo legt men feith te groote gevoeligheid, ja dweeperij te laste; zoo noemt men de werken en vaderlandsche Romans van loosjes droog en vervelend; terwijl men der geestige en vernuftige wolff en deken te groote burgerlijkheid en langwijligheid aantijgt, menigmalen misschien zonder dezelve met de vereischte oplettend- on onpartijdigheid gelezen te hebben, ja welligt zonder dezelve eens te kennen. Zoo noemt men soms onze geleerden de opzamelaars en zamenvoegers van hetgene in andere talen goeds is geschreven. Maar naauwelijks verschenen de werken van august lafontaine, spindler, marmontel, pigault le brun, walter scott en van zoo vele anderen, of men viel er op aan, alsof ons eigen Vaderland niets goeds opleverde; terwijl de werken der zoogenaamde Duitsche Wijsgeeren, de veelal verderfelijke schriften uit het ligtzinnige Frankrijk, of de overdrevene voortbrengselen van verhitte Engelsche hersenen, als zoo vele orakelen, werden geroemd. Het is er verre af, M.H., dat ik het zoude willen of zelfs mogen laken, dat men ook gaarne wil kennen, wat bij anderen voorkomt. Maar is het goed te noemen, dat men den schat, dien men zelf bezit, de paarlen, welke ons eigendom zijn, bijna onopgemerkt liggen laat, dezelve der moeite des oprapens niet waardig acht, of zelfs van zich werpt, om het klatergoud of de, vaak valsche, steenen van anderen te bewonderen? En is dit overeen te brengen met den smaak voor het
Nationale? Is juist daardoor niet veel goeds en loffelijks in onze nationale zeden en gewoonten verloren gegaan? Zijn daardoor niet geheel verderfelijke, en aan onze Natie vreemde, grondstellin-
{==552==} {>>pagina-aanduiding<<}
gen op onzen bodem overgebragt? Maar ik heb, naar ik meen, genoeg gezegd, om te voldingen, dat ook in de Letterkunde, in ons Vaderland, niet die smaak voor het Nationale bestaat, welken men mogt wenschen; en ik meen, als in het voorbijgaan en kortelijk, te hebben aangetoond, dat onze Letterkunde althans dien smaak voor het Nationale ruimschoots verdient.
d. De Letterkunde voert mij van zelf, immers zeer geleidelijk, naar het gebied der schoone Kunsten, naardemaal het Tooneel, als 't ware, den natuurlijken overgang kan gezegd worden daar te stellen, en ik door verdienstelijke Dichters en Schrijvers, waaronder zoo velen, die met roem voor het tooneel gearbeid hebben, als ongemerkt daar heen geleid worde. Het valt niet te ontkennen, dat ook hier, met betrekking tot den smaak voor het Nationale, zeer veel te wenschen overig blijft. Immers wanneer men op ons Hollandsch tooneel de stukken vertoont van vondel, van winter, van merken, nomsz, ja zelfs wanneer men de vertalingen van Fransche en Engelsche treurspelen, door onze beste Dichters in gespierde Nederlandsche verzen overgebragt, ter voorstelling heeft aangekondigd, dan zijn veelal onze schouwburgen schaars bezocht, ja zelfs dikwijls ledig; en het is voornamelijk bij het spelen van vaak platte en hoogst gebrekkige vertalingen van Duitsche stukken, dat de Hollandsche tooneelvertooningen nu en dan bezocht worden. Maar naauwelijks heeft een Fransch tooneelgezelschap de hoop en het uitzigt doen geboren worden op de tentoonspreiding van deszelfs talenten, of dagen en weken te voren zijn reeds alle plaatsen besproken, en de, voor vaderlandsche tooneelvoorstellingen in onze moedertale meestal veel te ruime, zalen zijn alsdan veel te klein. Voorzeker, indien deze vreemdelingen ons de heerlijke stukken van hunne landgenooten vertoonden; indien zij ons vergastten op de meesterlijke voortbrengselen van racine, corneille, molière en anderen, wij zouden ons hierover minder te verwonderen hebben. En

{==553==} {>>pagina-aanduiding<<}
mogt dan ook de smaak voor het Nationale hierdoor niet te bewijzen zijn, de smaak voor het verhevene en waarlijk schoone zoude er voorzeker door aangekweekt worden, alzoo welligt ook het gevoel voor het verhevene, hetwelk in onze eigene moedertaal te vinden is, er door worden aangewakkerd of bevorderd. Maar het is er verre van af, dat zoodanige stukken door die Fransche tooneelgezelschappen worden vertoond! Het zijn de vertellingen van Moeder de Gans, welke zij ons voorstellen; en de geschiedenissen van klein Duimpje, Asschepoester, Blaauwbaard en dergelijke, de gevallen van eenen Ekster, van eenen Barbier, van eenen ouden Dansmeester, of iets soortgelijks, maken de hoofdonderwerpen hunner tooneelmatige kunstenarij uit! Ja, de ellendigste, morsigste dusgenaamde Vaudevilles worden vaak met geestdrift toegejuicht! Gelukkig nog, wanneer geene oproerige, zoogenaamd vrijzinnige, stukken de verbeelding verwilderen, en de leus geven tot oproer en verraad! Gelukkig nog, wanneer geene zedelooze of profane voorstellingen, waarin men den Duivel (*) eene hoofdrol doet spelen, jeugdige harten bederven, of het vooroordeel wettigen, hetwelk bij sommigen tegen den schouwburg bestaat! Wanneer ik deze aanmerking maak, bedoel ik intusschen geenszins, iemand, wien dan ook, het genoegen te betwisten, hetwelk hij bij de voorstellingen der Fransche tooneelgezelschappen smaakt, wanneer ze voor het overige deugd noch goede zeden kwetsen. Ik verlang slechts, dat de smaak voor dezelve den smaak voor het Nationale niet verdringe. Ik wensch slechts, dat het behagen, hetwelk men er in schept,
dienstbaar moge gemaakt worden aan nationale pogingen, om aan dien smaak, op eene denzelven veredelende wijze, te voldoen. Zoodanige Hollanders toch, die de verdiensten hunner eigene landgenooten niet kunnen hoo-
{==554==} {>>pagina-aanduiding<<}
ren prijzen, zonder gemelijkheid te verraden, en den genen, die hen prijst, van wansmaak te beschuldigen; zoodanige Hollanders, die de gebreken, welke hun bij vreemden onwederlegbaar worden aangetoond, beschouwd willen hebben als de schaduwen, welke in een schoon schilderstuk onmisbaar zijn, zullen hier wel niet tegenwoordig zijn. Tegen hun vooroordeel zouden redeneringen ook niet baten; en gave God, dat dusdanige Hollanders niet bestonden! Men zal mij intusschen te gemoet voeren, dat de meeste der opgenoemde stukken Opéra's of zoogenaamde Zangspelen zijn, en er bijvoegen, dat men daar om geene andere reden gaat, dan om de muzijk. Het is er verre van af, dat ik op eenigerhande wijze den smaak voor de muzijk, die heerlijke kunst, zoude willen misbillijken. Integendeel, ik juich denzelven van ganscher harte toe; maar is het dan onmogelijk, om goede Zangspelen in onze eigene taal te vervaardigen? De genomene proeven hebben immers het tegendeel geleerd; de Opéra, door eenen van lennep vervaardigd en door eenen van bree, alsmede die door eenen ten cate gecomponeerd, strekken hiervan ten bewijze. Wanneer men onze Hollanders er toe aanmoedigde en hunne pogingen ondersteunen wilde, gelijk men het die der Franschen doet, zouden wij dan geene nationale Zangspelen kunnen bezitten? En indien ook rossini, spohr, auber, en wie ik meer zoude kunnen noemen, derzelver gelijken nog alhier niet kunnen vinden, en men, met het hoogste regt, de voortbrengselen van derzelver muzikaal genie wenscht te hooren, dan mag men toch immers vragen, waarom men
geene vaderlandsche stukken, in onze eigene taal, op die muzijk zoude kunnen vervaardigen, en dezelve door onze eigene landgenooten laten uitvoeren? Ik erken het gaarne, dat de Franschen bij uitnemendheid geschikt zijn, om de straks aangeduide stukken uit te voeren. Het is zoo, dat zij bij voorkeur te verkiezen zijn, om als Duimpjes, Blaauwbaarden, Asschepoesters, Barbiers, Pruikmakers, Dans-
{==555==} {>>pagina-aanduiding<<}
meesters, en wat niet al, op te treden, en dat aan onze Natie de eer niet toekomt van daarin uit te munten. Maar is het dan de smaak onzer beschaafde wereld, om, in volwassen' en oordeelkundigen leeftijd, de vertellingen van Moeder de Gans, die men naauwelijks zijnen kinderen meer wil in handen geven, te zien opvoeren? Dit te vooronderstellen, ware ongerijmd en beleedigend; en het kan alleen in den smaak voor het vreemde, in gebrek aan smaak voor het Nationale, in gebrek aan aanmoediging, meer dan in gebrek aan ijver onzer eigene kunstenaars gezocht worden, dat men beleefd genoeg is, om de voorkeur te geven aan Franschen, die meestal naar hier komen, omdat derzelver middelmatig kunstvermogen in hun Vaderland niet langer voldoet of reeds versleten is. Onder onze eigene landgenooten toch zoude men, bij aanmoediging en ondersteuning, voorzeker veel goeds kunnen stichten. Zij zouden de schoone voortbrengselen der straks genoemde Componisten, in waardige en betere rollen, in minder laffe en zoutelooze, indien al niet oproerige en hoogst zedelooze stukken, ten tooneele kunnen voeren. Als Oud-Nederlander begeer ik niets vuriger, dan dat men trachte, de voortreffelijkheden, welke men bij vreemden ontmoet of meent te ontmoeten, op onzen eigenen grond over te planten, en er voor onzen eigenen landaard partij van zoeke te trekken. Langs dezen weg toch zal er ook nog meer ijver
geboren worden bij onze Nederlandsche toonkunstenaars. In de muzijk toch mogen wij, althans
wat de zamenstelling van meesterstukken betreft, nog achterstaan; maar ook hier bestaat nog niet die zucht voor het Nationale, welke men mogt wenschen, en welke alleen in staat is, om ons eenmaal eene eigene, nationale School te doen vormen. Zoo lang onze toonkunstenaars zich vergenoegen met de uitvoering van stukken van vreemde herkomst; zoo lang bij den eenen alleen de Fransche of Italiaansche, bij den anderen de Hoogduitsche School geacht wordt iets goeds te kunnen opleveren, en men zich naauwelijks verwaardigt, om naar vaderlandsche Com-
{==556==} {>>pagina-aanduiding<<}
positiën om te zien: zoo lang mogen wij voortreffelijke uitvoerders bezitten, maar er zal meer moeten gedaan worden, om den smaak voor het Nationale in de muzijk op te wakkeren. Zoo lang het vooroordeel blijft bestaan, dat er geene goede Hollandsche muzijk kan geschreven worden, en men onze bekwame hedendaagsche Componisten gelijk de vroegere verwaarloost, en zoodanige Geniën niet door gepaste, welverdiende aanmoediging tracht te ontwikkelen, zal men altoos met reden over gebrek aan smaak voor het Nationale, ook in dit vak, blijven klagen. Ik zoude, alzoo voortgaande, welligt ook tot zeden, gebruiken, taal, wijze van opvoeding, en wat niet al, kunnen overgaan. Doch, behalve dat ik hier veelligt de grenzen der bescheidenheid zoude schijnen te overschrijden, zoo zoude ik daardoor uwer aandacht meer vergen, dan mij geoorloofd is. Ook meen ik genoeg gezegd te hebben, om te bewijzen, dat bij ons geenszins die smaak voor het Nationale bestaat, welken men bij een Volk als het onze mag wenschen en verwachten; en ik kan derhalve alsnu overgaan tot het onderzoek naar de oorzaken van het werkelijk bestaande gebrek.

(Het vervolg en slot hierna.)





Iets, over het eiland Texel.

Het eiland Texel is een plekje grond van ons vaderland, tegen hetwelk zeker vooroordeel bestaat. Eene menigte Hollanders, die het geheele vasteland der oude zeven vereenigde provinciën doorkruist, en meer dan een Geldersch reisje gedaan hebben, zagen nimmer meer van Texel, dan zij er met een' verrekijker, op het strand aan den Helder staande, van konden gewaar worden; wat zeg ik! velen, die Parijs zoo goed kennen als Amsterdam, den St. Gothard als de Blinkert, het Lago di Como als het Haarlemmer Meer, zijn nooit op Texel geweest. Tot uitoefening van eenig burgerlijk ambt op Texel te moeten wonen, of als Leeraar in een der dor-
{==557==} {>>pagina-aanduiding<<}
pen van dat eiland te worden beroepen, schijnt velen toe, niet veel beter te zijn, dan voor een' Rus eene verbanning naar Tobolsk, of voor een' Prins een gedwongen verblijf op IJsland. Echter geheel niet onbevallig in zijne soort is het eiland, dat, om zoo te spreken, het noordelijkst gedeelte van Holland uitmaakt, en slechts door eene smalle straat of zeeëngte daarvan gescheiden is. Niet lang geleden daar geweest zijnde, lust het mij, van hetgeen ik zag en opmerkte een kort verslag te geven, niet juist om het eiland stelselmatig te beschrijven, deszelfs voortbrengselen op te sommen, of de zeden en gewoonten van deszelfs bewoners haarklein te doen kennen, maar alleen met het oogmerk om eenig regt te laten wedervaren aan een bijzonder miskend gedeelte van ons zoo vaak miskende vaderland, en aan sommigen mijner landgenooten, die onder het getal der vroeger vermelden mogten behooren en dit Tijdschrift lezen, eenig denkbeeld te geven van iets, dat zij nooit van nabij beschouwden.
De eenige geschikte haven, om op Texel te landen, (voor kleine schepen, zoo als de) postschuit, waarmede wij van het Nieuwe Diep overgekomen waren) bevindt zich aan het zuidoostelijk gedeelte van het eiland, zeer nabij het dorp het Oude Schild. Dit dorp strekt zich in eene lange, smalle rij huizen uit langs den tamelijk breeden dijk, die aan de zuidzijde het eiland tegen den zeeslag beveiligt; aan de landzijde zijn, op zekeren afstand van elkander, tegen den dijk aan, trappen geplaatst, waarmede men gemakkelijk op de straat komt, aan welker overzijde de huizen staan, zoodat de onderste verdiepingen van dezelve niet meer dan omtrent 20 voeten ruimte voor zich hebben, waarom waarschijnlijk vele lieden voor, hetgeen wij noemen zouden, de zoldervensters zaten, om zoodoende een ruim gezigt, over den dijk heen, in zee te hebben. Voor zoo veel ik weet, loopt genoemde dijk het eiland rond, tot waar de duinen aan de noordzijde hem noodeloos maken, en ook het aanhangsel, dat men het Eijerland noemt, op zichzelve

{==558==} {>>pagina-aanduiding<<}
eenen voormuur voor Texel vormt. - Na aan het huis van den schipper c. mets, die ons overgebragt had, een zeer gul onthaal genoten, en met zijne twee aanvallige dochters kennis gemaakt te hebben, beklommen wij een' boerenwagen, ten einde, zoo veel de tijd ons toeliet, daarmede het eiland rond te rijden. Bijkans aan het westelijk einde van het Oude Schild zwierden wij met dit rijtuig op een' vliegenden draf den dijk af; terwijl onze voerman gestadig omkeek, om zich met ons te onderhouden, - zeer verpligtend voorwaar, doch zich (gelijk de Texelaren meestal) van zulke afgebrokene woorden bedienende, dat wij moeite hadden hem te verstaan, en op zijn, ieder oogenblik herhaald: ‘weetje?’ dikwijls kortheidshalve antwoordden: ‘ja,’ zonder juist te weten, wat wij weten moesten. Zoo hobbelden wij eerst langs eene welgebouwde en tamelijk wél onderhoudene sterkte, die, dewijl Belgiës kanonnen althans niet tot Texel reiken zouden, al schoten zij, en de lieve Engelschen en Franschen ons thans niet meer met een embargo lastig vallen, niet bezet behoeft te wezen, en ook slechts door één' landman bewoond wordt. Deze sterkte achter den rug latende, reden wij op een' goeden zandweg, noordelijk op, landwaarts in. En nu dit land? Het gelijkt naar de afbeelding, welke men weleens op oude prenten vindt, van het doolhof, waarin de Minotaurus zich ophield, door de dijkjes van 3 of 4 voeten hoog, welke, in plaats van slooten, de weilanden van elkander afscheiden. Vreedzame schapen en lammeren zijn hier de bewoners van het doolhof, en ver van dat zij eenige vrees zouden inboezemen, is het duidelijk te zien, dat menschen hun de baas zijn, want van meest alle zijn de voorpooten zoodanig aan elkander gebonden, dat het overklauteren van den dijk hun bijna onmogelijk
wordt. Een antiliberale maatregel, ik beken het! doch aan welke de schapen zich zoetsappig onderwerpen, dewijl hun gemeenebest er niet te slechter om gaat. Zij maken grootendeels den rijkdom der Texelaren uit, zoo door de wol, die zij leveren, als door de opbrengst der kaas,

{==559==} {>>pagina-aanduiding<<}
welke van hunne melk etcera gemaakt wordt, ook door de winst, welke de verkoop der lammeren aan slagters op het vasteland somtijds den eersten bezitter geeft. Niet overal evenwel is het eiland Texel met de omschrevene dijkjes bezet; niet overal ziet men schapen; talrijk zijn ook de veulens, welke daar gefokt worden en mede een' belangrijken tak van koophandel uitmaken. Somtijds wordt het oog verlustigd door graanvelden; garst en haver zag ik er welig groeijen en liefelijk afsteken tegen de witte en paarse bloemen van de donkergroene aardappel-planten, die weder andere velden bedekken. Ook langs onzen weg waren eene menigte en eene groote verscheidenheid van duinbloemen, die mijne onkunde in de kruidkunde mij belet te noemen, doch die ik als oude, van aanzien welbekende vrienden begroette. Maar het groote sieraad van het landschap, boomen, zijn die op Texel niet? zal welligt iemand vragen, die zich verwondert, mij van deze nog geen gewag te hebben hooren maken. Ik antwoord: Met ons stommelend rijtuig eene wending naar het oosten gemaakt hebbende, lag het schapen-doolhof aan onze regterhand en aan de linker eene buitenplaats. Dit zou genoeg gezegd zijn, om de vrees te doen verdwijnen, dat er op het eiland geene boomen staan; dan ik moet meer zeggen: de buitenplaats ligt tegen een' duinheuvel aan, en deszelfs houtgewas rijst met den grond, en vormt gedeeltelijk de omheining van een hoog liggend grasveld, waarop een gebouw geplaatst is, dat tot vereenigingspunt gebruikt wordt van een bijzonder gezelschap, hetwelk zich daar van tijd tot tijd komt verlustigen. Dit gebouw heet de Tent; doch het is geene tent, maar eene overdekte, in hout betimmerde ruime zaal, rondom met lage, openslaande ramen, die op eene terras uitkomen, net geschilderd en van binnen met de afbeeldsels van onzen geëerbiedigden Koning en den geliefden Kroonprins prijkende. Waarlijk, een regt fraai geheel vormt
dit gebouw met het grasveld, de witte duinen, het groene bosschaadje en een klein, door boomen overschaduwd, landmanshuisje, dat op een' kleinen

{==560==} {>>pagina-aanduiding<<}
afstand staat; en wel te begrijpen is het, dat lieden, die aan het zien van de zee gewoon zijn, deze liefelijke landouw met genoegen bezoeken, daar meer met landgezigten gemeenzame menschen dezelve niet dan regt bevallig kunnen noemen. Grootere boomen, dan die, van welke ik zoo even gesproken heb, staan in de nabijheid van, en vooral op de markt van de hoofdplaats van Texel, het dorp de Burg genaamd; deze laatsten zijn zware, hoog opgaande, zeer bladrijke ipen, welker fraaiheid mij aan onzen begeleider (den meergemelden c. mets) de vraag deed doen, waarom men toch niet wat meer boomen op het eiland plantte? waarop hij mij antwoordde: ‘Och, ze zijn hier wat zwak; ze zeggen, wat zou ik planten? boompje groot, plantertje dood!’ - Ik begreep nu, dat ik het woord zwak moest opvatten, als beteekenende aan oud zwak gehecht, en mijn onderrigter bevestigde mij in die overtuiging. Het is dus geenszins aan de natuur, maar aan den wil der menschen te wijten, dat weinig boomen het eiland Texel sieren, en wie zich dáár vestigde en lust tot planten en kweeken van houtgewas gevoelde, zou waarschijnlijk binnen weinig jaren zijne moeite beloond zien, en zich onder de lommer van zijne voedsterlingen tegen de zonnestralen kunnen beschutten. Trouwens, wat zou niet een man van smaak en landhuishoudelijke kennis, een vriend van bezigheid en van zulke soort van uitspanning als het landleven opleveren kan, een aangenaam leven op Texel kunnen leiden! Vrij, niet gebonden aan die veelvuldige lasten, welke het stads-, ja ook het gewone buitenleven medebrengt, los van die opgeworpene verpligtingen jegens buren en halve kennissen, die elders vaak zoo veel tijd wegnemen, zou zulk een man zoo lang in den ochtend of in den avond, als hij verkoos, of hem noodig toescheen, aan de zorg voor zijne schapen, voor zijne
zaailanden, moezerij en kweektuin kunnen besteden; voorts zich verlustigen met de visscherij, want daartoe is gelegenheid in zekere kleine meren of ruime plassen, die snoek en anderen visch opleveren, en in den bevoegden

{==561==} {>>pagina-aanduiding<<}
tijd met jagtmaken op konijnen, hazen, houtsnippen, eendvogels, van welke alle er veel op het eiland gevonden worden. Had hij lust tot het vangen van vinken, en legde hij te dien einde eene baan kunstmatig aan, eene menigte van die smakelijke vogeltjes zou hem, bij derzelver overkomst in den herfst, zeker in handen vallen, want bij groote scharen worden zij in het najaar op het eiland bespeurd, doch niet gevangen, dewijl tot nog toe daar geene vinkenbaan bestaat. Bij ongunstig weder, of des winters, of gedurende de meer of min lange avonden, zou genoemde man niet met zijnen tijd behoeven verlegen te wezen, want dagelijks vaart eene postschuit van Texel naar het vasteland heen en weder, en zou hem boeken, schrijfgereedschap, nieuwspapieren, touw tot nettenbreiden, en wat hij meer verlangen mogt, kunnen aanbrengen; en verkoos hij zich in eenen gezelligen kring te gaan vermaken, ook daartoe zou gelegenheid zijn, want in de zeven dorpen op het eiland zijn menschen genoeg om mede te praten, vele gewezene zeelieden, die, groote reizen gedaan hebbende, daarvan eene menigte belangrijke bijzonderheden weten te verhalen, en ook vrouwen, leden van bijzondere gezelschappen, waar quadrille en hombre wordt gespeeld. Verbeeld ik mij zulk een' man, gehuwd aan eene verstandige gade, die geene modepraal, geene talrijke gezelschappen van welopgepronkte onverschilligen, geene schouwburgen, en wat van dien aard meer zij, noodig heeft, om weltevreden te zijn, maar die in huiselijke bezigheden en de vermaken, die de natuur aan de hand geeft, haar geluk vinden kan; verbeeld ik mij hem, daarenboven, met eenige gezonde en welig opgroeijende kinderen gezegend - o, dan meen ik voor mij te zien een mensch, op Texel een veel benijdenswaardiger leven leidende, dan menig ander, in de overschoonste landstreek der wereld gevestigd, of de grootste, prachtigste stad bewonende! - Maar kinderen! zou voor de
onderrigting derzelven op dit afgelegen eiland geene bezorgdheid bestaan? Zij zou noodeloos wezen; in sommige der zeven dorpen zijn goede scholen en Leer-
{==562==} {>>pagina-aanduiding<<}
aars van onderscheidene gemeenten. - Doch stierven de ouders, wat dan? In den Burg heb ik een weeshuis gezien; welligt zijn er elders ook: hoe het zij, aan de zorgvuldige goeddadigheid onzer landgenooten behoeft men nergens te wanhopen. Mag men bovendien uit een enkel gezegde iets ten voordeele van zekere massa menschen besluiten, ik zou de Texelaren voor goedgezinde en onbaatzuchtige lieden houden; want zekere vrouw van het Oude Schild, welke ik aangaande hare leefwijze ondervraagde, gaf mij te kennen, dat zij in groote vertrouwelijkheid met hare geburen stond, en scheen zoo weinig vrees voor iemand op het geheele eiland te hebben, dat zij haar antwoord besloot met de woorden: ‘Wij sluten niet.’
Eenigzins door den tijd gedrongen, moesten wij het bezoeken van de meest noordelijk gelegene helft des eilands en van het Eijerland daarlaten; doch wij konden, van waar wij ons bevonden, (in de nabijheid van het dorp de Waal) het eerstgenoemde overzien en het laatste bespeuren. Onze gids verhaalde ons, dat beide zich door niets bijzonders van hetgeen wij van Texel gezien hadden onderscheiden; en zoo namen wij getroost den terugtogt, volgens eenen eenigzins anderen weg, naar de ligplaats van ons vaartuig aan.
Verlangen mijne lezers welligt nog naar eenige bijzondere merkwaardigheden, welke het meergenoemde eiland mogt opleveren, en mogten zij vermoeden, dat er niets van dien aard gevonden wierd, indien ik het niet opzettelijk vermeldde, zoo diene hun hetgeen volgt: Gravinne ada, de jeugdige echtgenoote van lodewijk van loon, aan wie zelfs velen haren titel als beheerscheresse van Holland betwisten, rust thans 600 jaren lang in haar graf aan den Burg. Minder lang voorzeker, doch ook al sedert een' geruimen tijd, rustte in het zijne (op zekeren afstand van het dorp de Waal) een Spaansch Officier. Bij het afgraven van zekere terp, te midden eener schapenweide, is zijn lijk gekleed en in volle wapenrusting gevonden; eenig koperen keukenge-
{==563==} {>>pagina-aanduiding<<}
reedschap lag nevens hem, - waarom? dit vrage men zijner schim! Hetgeen weg te nemen was, is weggenomen, - waarheen gebragt? dit is mij onbekend; maar het overschot van de terp heb ik gezien. Ook zag ik zekeren niet hoogen dijk, van wier gemaakt, na eene overstrooming, die eene eeuw of drie geleden moet hebben plaats gehad. Sedert dien langverloopen' tijd is de dijk, waarvan men de nuttigheid erkende, gedurig met zand en schelpen aangehoogd; maar het oude, oorspronkelijke wier is tusschen het zand en de schelpen nog in wezen; een bewijs, hoe taai van inhoud gemelde zeegewas wezen moet. Dan, boven al het genoemde is aanmerkelijk een put, of eene wel, die zich aan de westzijde van het eiland bevindt, nimmer uitdroogt, en zeer helder en zoet water in zoo groote hoeveelheid oplevert, dat dikwijls schepen, die eene lange zeereis voorhebben, daarvan voorzien worden; strekkende bovendien het gemelde water ten gerijve aan de geheele, op 5000 personen geschatte, bevolking van Texel.
Met mijne herinnering aan ons weder instappen in de postschuit, die ons naar het vasteland moest terugvoeren, acht ik de taak, welke ik mij oplegde, afgewerkt. Met een veel gunstiger denkbeeld van Texel verliet ik dit eiland, dan ik het aanvankelijk betrad. Al mijne landgenooten noodig ik uit, soortgelijken uitstap te doen, en geenszins twijfel ik, of zij zullen zich zulks niet beklagen, maar integendeel verblijd, van nieuwe stof tot hoogschatting van hun vaderland opgedaan te hebben, huiswaarts keeren.
Bedroog ik mij echter in deze onderstelling, en waren er onder de bezoekers van Texel, die met een koud hart, en ongevoelig voor de belangrijkheid en de aanvalligheden van dit eiland, aan het Nieuwe Diep terugkwamen; dan toch kan het wel niet anders, of het Nieuwe Diep zelf, met deszelfs veelvuldige, sinds weinige jaren opgerigte woonhuizen en andere hechte gebouwen, met deszelfs straten, die eene zandwoestijn vervangen hebben, met de, dikwijls door de stoomboot

{==564==} {>>pagina-aanduiding<<}
voortgesleepte, uitgaande of binnenkomende schepen, zou het vuur der vaderlandsliefde in hun hart doen ontbranden; en behoefde daartoe nog meer, dan zoude ik zeggen: Ziet het Kanaal, dat sedert ruim acht jaren bestaat en als 't ware de Hoofdstad aan den Helder snoert! Ziet den breeden, stevigen dijk, die langs dat Kanaal loopt, en u een' heerlijken, gemakkelijken rijweg oplevert, in plaats dat gij eertijds door het afzigtige Koegras u langzaam moest heenworstelen! Ja, ziet dat Koegras zelf, weleer gedeeltelijk een moeras, gedeeltelijk eene barre heide, thans aanvankelijk met eenige netgebouwde landhoeven bezet, met breede slooten doorsneden, en weiland, teelland, graanvelden aan uwe oogen vertoonende! Ziet eindelijk de overschoone landouwe, die den binnenkant van de zeeduinen langs loopt! - Maar genoeg; ik zoude moeten vreezen Hollands kinderen te beleedigen, indien ik meende meer te moeten zeggen, om hun met mij te doen uitroepen: Ons land is een hoogstbelangrijk, een heerlijk, een gezegend land!

Julij, 1834.


M.J.


Uittreksel uit eenige berigten en aanteekeningen over de ijzeren wegen, die in verschillende staten van het vasteland van Europa enz. begonnen of ontworpen zijn; alsmede eenige algemeene voorslagen tot derzelver verbetering, en invoering van aanmerkelijke bezuinigingen.


Door D. Reinhold, Königl. Grossbrit. Hannov. Wasserbau-Inspector, Ridder van de Orde van den Nederlandschen Leeuw.

‘Non armis modo, neque adversum hostes, sed, quod multo majus multoque asperius est: ‘bonis pacis artibus firmanda respublica.’


sallust.


{==565==} {>>pagina-aanduiding<<}

I. Over de ijzeren wegen, die op het vasteland van Europa ontworpen of aangelegd zijn.

§ 1. Sedert ongeveer twaalf jaren, en bijzonder in 1833, zijn er in verschillende Staten van Europa voorslagen gedaan tot het aanleggen van ijzeren wegen, ten einde daardoor de binnenlandsche gemeenschap te vermeerderen en te verbeteren, de transportkosten te verminderen, en de waarde en den verkoop der goederen te vergrooten.
In 't bijzonder heeft de in Engeland tusschen Liverpool en Manchester in 1826 tot 1830 aangelegde ijzeren weg bewezen, dat de gemeenschap over denzelven, door middel der verbeterde stoomwagens, de gemeenschap door stroomen en kanalen, zoo met zeil- als stoomschepen en paarden, in snelheid, onkostbaarheid der transportkosten en inkomsten verre overtreft (*).
De ondervinding der laatste jaren en de mededeelingen van verschillende Schrijvers over de korteling in Engeland daargestelde werken laten hieromtrent meestal geen twijfel over. De geschriften van von baader, von gerstner, von oynhausen, von dechen, henze, alban, dingler, henschel, gray, palmer, booth, wood, stephenson, moreau en anderen bevestigen zulks voldoende.
Ofschoon Engeland, reeds in 1825, 24,567 Duitsche mijlen straatwegen, 500 uren ijzeren wegen, en 1000 uren bevaarbare kanalen bezat, die niet op kosten van den Staat, maar door bijzondere Maatschappijen zijn aangelegd, en waarvan sedert ongeveer 70 jaren de straatwegen 500 millioenen P. St. gekost hebben (volgens dupin), en ofschoon Engeland door vele bevaarbare rivieren doorsneden is, legt het desniettegenstaande in zijne binnenlanden voortdurend ijzeren

{==566==} {>>pagina-aanduiding<<}
wegen aan, van welke die tusschen Liverpool en Manchester de beste uitkomsten oplevert.
Noord-Amerika had reeds in 1828 1000 Engelsche mijlen ijzeren wegen en 3000 Engelsche mijlen kanalen, en het gaat jaarlijks voort met nieuwe ijzeren wegen, op kosten van bijzondere Actiemaatschappijen, aan te leggen, ten einde zijne produkten zoo snel en onkostbaar mogelijk naar de zee of de groote wereldmarkt te vervoeren.
De voornaamste geschriften over de ijzeren wegen en stoomwagens zijn:

1.N. wood, Practical Treatise on Railroads, etc. 2e Edit. Lond. 1832.

2.Th. gray, on Iron Railways, etc.

3.H. palmer, on Iron Railways, etc.

4.Register of Arts and Sciences, etc. Lond. 1824.

5.E. galloway, History of the Steam - engine, etc. Lond. 1826.

6.Mechanics Magazine, No. 323 etc. 1829.

7.A. gordon, an historical and practical Treatise upon elemental locomotion by means of Steam-carriages on common roads, etc. Lond. 1832.

8.Dr. dingler's polytechnisches Journal, Dec. 1829. Stuttgard.

9.H. weber, Zeitblatt für Gewerbtreibende und Freunde der Gewerbe, etc. Berlin, 1830.

10.E. von oynhausen und h. von dechen, ueber Schienenwege in England, Bemerkungen gesammelt aus einer Reise in 1826 und 1827. Berlin, 1829.

11.In de Verhandelingen van de Maatschappij tot bevordering der Nijverheid in Pruissen, 5de Aflev., Sept. en Oct. 1831, vindt men eene Afbeelding en Beschrijving van den Spoorweg tusschen Liverpool en Manchester, door henze.

12.P. moreau, Description raisonnée et vues pittoresques du chemin de fer de Liverpool à Manchester. Paris, 1831.

13.Over de gunstige gevolgen, inkomsten enz. van den ijzeren weg tusschen Liverpool en Manchester vindt men in de 2de en 3de Aflev. van het 6de Deel van het Bouwkundig Journaal van Dr. a.l. crelle (*) eene Verhandeling van h. booth.


{==567==} {>>pagina-aanduiding<<}

14.In de 4de Aflev. van het 2de Deel van het bovengenoemde Journaal voor 1830 vindt men een opstel van den Schrijver dezes: Versuch ueber die vortheilhafteste Bauart und zweckmässigste Anwendung der Eisenbahnen in Deutschland, etc.

15.De Ridder von baader heeft reeds vóór de verschijning van het bovengenoemde werk eenige geschriften uitgegeven over de door hem voor Beijeren voorgeslagene ijzeren wegen, waartoe onder anderen de volgende behooren:


Ueber die Verbindung der Donau mit den Main und Rhein. Sulzbach, 1822.


Ueber ein neues System der fortschaffenden Mechanik. VI und VII Band des polytechnischen Journals.


Ueber die neuesten Verbesserungen und die allgemeine Einführing der Eisenbahnen. Munchen, 1825.

16.Over de ijzeren wegen in Noord-Amerika vindt men in de Mittheilungen aus Nordamerika von Prof. fr. list, uitgegeven door e. weber en e.w. arnoldi, Hamburg, 1829, verschillende berigten over de ijzeren wegen in Noord-Amerika, en voorslagen om in Duitschland eenen Hanseatisch-Beijerschen ijzerweg aan te leggen.

17.Te Newyork verschijnt een eigen Tijdschrift over de ijzeren wegen, getiteld: The Railroad-Journal, etc.

18.F.a. von gerstner, ueber die Vortheile der Anlage einer Eisenbahn zwischen der Moldau und Donau. Wien, 1824 en 1829.


F.j. von gerstner, Handbuch der Mechanik. Prag, 1831.

19.In de Nederlandsche Tijdschriften vindt men sinds korten tijd meermalen opstellen over de ijzeren wegen. Vaderl. Letteroeff. 1832. No. VIII en IX, Handelsblad, 12 Dec. 1833 en andere vroegere en latere nommers van dat blad. Men kan hier bijvoegen de Verhandeling over de ijzeren spoorwegen door w.c. brade, nu korteling te 's Hage uitgegeven, en de daaruit genomene extraeten, geplaatst in den Algem. Konst- en Letterbode, 1834. No. 24. en verv.

20.Over de Stoombooten en derzelver verbetering, de bekroonde Verhandeling van m. roentgen. Utrecht, 1824.

21.Van Dr. e. alban, te Stubbendorf, vindt men in het Polyt. Journal van Dr. dingler, en in het Pract. Handb. zur gründlichen Kenntniss der Dampfmaschienen, von

{==568==} {>>pagina-aanduiding<<}
j.e.a. münter, Quedlinburg, 1831, verschillende leerrijke opstellen over stoomwerktuigen, stoomwagens, enz.

22.E.a. henschel, Neue Construction der Eisenbahnen und Anwendung comprimirter Luft zur Bewegung der Fuhrwerke. Kassel, 1833.


Er bestaan nog meerdere geschriften over dit onderwerp; doch de hier aangehaalde zullen genoegzaam zijn, om zich met de zaak bekend te maken. (*)

(Het vervolg hierna.)



Iets, voor tooneelbeminnaars, over de vermaarde blijspelspeelster Mars, te Parijs.

Wat raakt ons bij den tooneelspeler de ouderdom, zoo lang zijn talent niet verouderd is? Was talma niet nog altijd slechts 20 jaren, toen hij in zijne laatste levensdagen den Orestes gaf? Mademoiselle mars telt thans (1834) ruim 55 jaren, en ik zeg dit zonder omwegen, wijl ik niet inzie, hoe de herinnering daaraan iets beleedigends voor eene mars zou kunnen hebben. De 60 jarige ninon, wie de pronkers nog hun hof maakten, mogt, met reden, vol ijdelheid, tot zekere jonge Hertogin zeggen: ‘Bedenk toch, Mevrouw, wat ik ben en wat gij zijt, en ik ben 60 jaren oud!’
Velen, evenwel, bederven hun genot door eene dwaze behoefte van hetzelve te ontleden. Wat raakt een publiek, dat alleen om jonge en aardige Actrices en schoone en welgemaakte tooneelspelers de schouwburgen bezoekt, vernuft, kracht of fijnheid van spel, talenten, ja het genie zelfs? Zulke aanschouwers letten alleen op de persoonlijkheid, niet op den dramatischen kunstenaar. Voor hen werden die reusachtige kijkglazen vervaardigd, die zelfs eene stevige hand niet lang aaneen voor het oog kan houden, en die misschien goed waren om maanmenschen te bespieden, maar mij den Acteur veel te nabij brengen. 't Is inderdaad een groot vermaak, diens gelaat, even als een insekt met het microscoop, te onderzoeken, de vlekken in zijn aangezigt te be-
{==569==} {>>pagina-aanduiding<<}
studeren, de pokputten in hetzelve te tellen, door de gezigtkunde vergroot, en, met één woord, voor een kunstig daargesteld, leelijk, maar op afstand berekend masker, (want wat toch is een geblanket aangezigt anders?) een menschelijk aangezigt in plaats te stellen! Daartoe geraakt men met behulp dier glazen, en ik bedank zeer voor hunnen, alle betoovering oplossenden bijstand. Ik wil een tooneelgelaat zien in zijne werking, even gelijk een tooneelscherm. Zie ik daarin de afzonderlijke penseeltrekken, weg is mijne begoocheling! En hoeveel te meer moet zulks het geval zijn, wanneer ik die aanschouwe op een vrouwelijk aangezigt!
Ik kom inzonderheid in den schouwburg om te hooren, en daar ik, gelukkig, wat bijziende ben, maakt mij zulks voor tooneelgenot bijzonder geschikt. Ik weet, dat ik bedrogen worde; maar het zou mij spijten, zoo dit niet gebeurde, want ik vorder geene wezenlijkheid, maar waarheid, de waarheid der kunst. De eerste is vaak plomp en gemeen, de andere vol betoovering. Wel is waar, die waarheid is iets, waaromtrent men is overeengekomen, en daarbij steeds een deel leugens; maar de kunst bestaat daarin, voegzaam te liegen, en uit een zeker deel streelende onwaarheden eene waarheid te scheppen. Wilde men de werkelijkheid ten tooneele brengen, dan moest in de eerste plaats op klaarlichten dag gespeeld worden, want lampen zijn een zeer slecht behulp voor het licht der zon. Verder moest men in het open veld, in wezenlijke paleizen, op een' wezenlijken oceaan handelen, en alle schermen moesten wegvallen. Van coulisses, van dolken, die in het hecht terugwijken, en andere schijnvertooningen, kon geene vraag meer zijn; er moest werkelijk gemoord en allerlei onmogelijks, ontzettends en belagchelijks uitgevoerd worden. Maar de kunst heeft hare eischen; deze verloochenen, is haar mishandelen en verminken.
De theaterkunst bevestigt de dramatische: aan deze is eenige overdrijving des gevoels, des effekts, der spraak eigen, dewijl zij op het in de verte verzamelde publiek wil werken; en gene bezit gebaren, decoratiën, rood en wit, en een aantal bijzaken ten dienste der dichtkunst. Opdat eenstemmigheid tusschen beide kunsten heersche, moet de tweede der eerste gehoorzamen en haar ondersteunen. De middelen, welke zij daartoe aanwendt, kan zij echter niet

{==570==} {>>pagina-aanduiding<<}
zóó verbergen, dat dezelve den kijker ontgaan. Wie het tooneel waarlijk bemint, begeve zich zonder telescoop derwaarts, met welke, om zoo te spreken, de tooneelspeler en zijn daarom en waarom ontleed wordt.
Niet zonder oorzaak wenschte ik de te goede, en daardoor zeer onaardige, kijkers verbannen. Ik kan aan dezelve niet vergeven, dat ze van onze schouwburgen ware schouwplaatsen van boosaardige ontleding gemaakt hebben. Onlangs nog ben ik, in het Théâtre Français, bijkans het slagtoffer van zulk een ellendig werktuig geweest. Mademoiselle mars speelde de Elmire met al hare gewone aanvalligheid en zwier. Ik bewonderde haar opregt, vond haar wegslepend, verleidelijk, en eens edeleren minnaars waardig, dan Tartufe. Naast mij zat een jong heer naar de mode, een dier wezens, wien alles verveelt, die alles slecht vinden, en die zich, lastig genoeg, aan het gezelschap voor hunne tijdsverveling wreken, door zich aan hetzelve op te dringen. Hij had een' kijker, hoewel wij beiden in het orchest gezeten waren. In het genot verdiept, hetwelk mij molière's meesterstuk en het spel van Mad. mars verschaften, had ik de verachtende, spottende houding niet opgemerkt, waarmede mijn buurman de groote Actrice opnam. Eindelijk werd hij zoo luidruchtig, dat ik hem te kennen gaf, dat mij zulks hinderde; hij, daarentegen, vond het geduld ongehoord, waarmede ik de jammerlijke uitvoering gadesloeg! Ik hernam, dat dit den smaak betrof, waarover niet viel te twisten, maar dat ik voor 't minst daarmede niemand tot last was; en zoo kwamen wij op Mad. mars. Met zijnen onverbiddelijken kijker voor het regter oog, riep hij uit: ‘Hoe, voor den D....., durft zij het wagen, nu nog jeugdige rollen te spelen!’ en thans volgde eene overdrevene persoonsbeschrijving. ‘Van dat alles,’ hernam ik, ‘zie ik niets.’ - ‘Bezie haar slechts door dezen kijker.’ - ‘Tot geen' prijs!’ - ‘Gij wilt u dus niet
overtuigen?’ - ‘Waartoe dat? Mijne oogen zien niets van al het onheil, wat uw glas u verkondigt. Ik zie eene bekoorlijke gestalte, een keurig en welstandig gebarenspel, een' bevalligen lach, een levendig oog, fraaije tanden, gitzwart haar; ik verneem eene kostelijke stem, den hoogfatsoenlijken toon; in 't kort, ik zie nog altijd Mademoiselle mars voor mij, zoo als ik haar vóór twintig jaren kende, toen zij 35 jaren telde, en zich niemand verwonderde, haar, als een zestienjarig meisje, met

{==571==} {>>pagina-aanduiding<<}
betooverende aanvalligheid, te zien optreden. Ik wil mijne begoocheling niet missen. Ik beschouw Mad. mars gelijk eene heerlijke schilderij van van dijk of eenigen anderen grooten meester. Sta ik voor een hunner portretten, dan neem ik geen loup, maar treed tot op den afstand terug, van waar men hetzelve moet beschouwen. Wilt ge alleen eene schoone vrouw zien, zie dan de zaal in 't ronde. Is u de Actrice niet jong en mooi genoeg, draai dan uw kijkglas om, en bespied haar van het andere einde.’ Hij deed zulks, en riep uit: ‘Waarlijk, dat is het aanbiddelijke miniatuurbeeld, dat is de kleine mars, van wie mijn vader mij vaak vertelde!’ - ‘Wel nu,’ dus vervolgde ik, ‘wat zijn gebreken, die wegvallen zoodra men zijnen kijker omdraait, of liever zoo wijs is van zich in 't geheel niet van een' kijker te bedienen? Mad. mars is zoo oud als zij behoort te zijn, om hare rollen met de vereischte kracht en bevallige afwisseling te vervullen. Meer verlang ik nier. Mademoiselle dancourt speelde in zestigjarigen ouderdom nog de jonge minnaressen met toejuiching, terwijl de jonge Dames gaussin en dumesnil naast haar schitterden: wie staat Mad. mars ter zijde, om ons voor haar gemis schadeloos te stellen? Zij zal nooit te oud zijn, vóór dat hare welluidende stem raauw en bevende wordt, zij niet meer gaan kan, de woorden op hare te vergeefs roodgeverwde lippen sterven, en de kunst niet meer volstaat, om de verwoesting van den Tijd te verbergen. Wees verzekerd, dat die dag nog verre is. Monvel had geene tanden, geene kracht meer, toen hij nog den Augustus gaf; maar - hij bezat eene ziel! Men zeide, dat het, op zijn meest, de schaduw van
monvel was; maar - het was eene grootsche schaduw!’ Dus redekavelde ik nog eene geruime poos voort; mijn gebuur schoof zijn glas ineen, en sprak: ‘Gij hebt niet geheel ongelijk; maar ge zult toch wel erkennen, dat jeugd en schoonheid ook de beste Actrice niet schaden.’ - ‘Zeker niet, even min als echt goud haren tooi; maar, wanneer koper in de verte er als goud uitziet, wat raakt het mij dan, of het goud dan koper is?’
Hippolyta mars werd in 1778 te Versailles geboren. Hare moeder speelde eerste treurspelrollen, maar alleen op provinciale tooneelen, dewijl hare zuidelijke uitspraak het optreden te Parijs verbood. Monvel werd, op eene zij-
{==572==} {>>pagina-aanduiding<<}
ner kunstreizen, met haar bekend. Zij was schoon, hij verliefd. Monvel werd vader. Het kind werd groot, was mooi, aardig, geestig, en monvel ontdekte spoedig deszelfs aangeboren tooneeltalent, zoodat hij het voor eenen roof hield, aan de kunst gepleegd, de kleine mars aan het tooneel te onttrekken, hoezeer zijne omstandigheden hem zeer wel veroorloofden, haar eene andersoortige opvoeding te verschaffen. Maar hij wilde zichzelven in een vrouwelijk talent overleven, en dit kostte hem luttel arbeids. Zoodra zij oud genoeg was geworden, om zich te doen verstaan, deed hij haar op den schouwburg van Mad. montansier verschijnen, ten einde haar met het werktuigelijke der kunst zoo vroeg mogelijk bekend en vertrouwd te maken. Hier speelde zij de kinderrollen met veel bekwaamheids en met ongemeene toejuiching. Vervolgens tot de naïve rollen overgaande, viel zij der tooneelkritiek meer in het oog, die nu het publiek oplettend maakte op hare aanvalligheid, zedige schalkschheid, ongedwongene vrolijkheid en bescheidene levendigheid, als tot duslange in dusdanige volkomenheid niet ten tooneele verschenen zijnde. Het gevolg was schitterend. Twintig jaren lang verhief zich geene enkele stem tegen de bewondering, welke het publiek, schier onwederstandelijk, aan de betooverende jonge Actrice bragt. De Nijd zelf vond geen gebrek in haar, en zelfs de kabaal werd door haar schoon talent te eenemale ontwapend.
De Natuur, maar de uitgelezene Natuur, welke alleen de nabootsing der Kunst waardig is, was het voorwerp van al de studiën der met zoo uitnemenden aanleg begaafde mars. Zij had fraaije modellen voor oogen, maar was verstandig genoeg, er geen te kopiéren, zonder, na zorgvuldige beproeving, dezelve op hare eigene wijze zich ten nutte te maken. Wie intusschen de Natuur wil bestuderen, moet menschen zien. Mad. mars zocht alzoo goed gezelschap, en vond welverdiende opname. Innerlijke en uitwendige voordeelen, gepaard met haren als bij den dag stijgenden roem, deden haar in de cercles van Mademoiselle contat schitteren, waar zich alle begaafde lieden der Hoofdstad lieten vinden.
Zonder débuts was zij van het Théâtre Feydeau naar het Théâtre Français overgegaan. Toen zich de vermaarde contat van het tooneel verwijderde, nam Mad. mars, welke tot dusverre de gevoelvolle minnaressen en de schalksche kameniers speelde, ook de eerste rollen der Komedie in haar

{==573==} {>>pagina-aanduiding<<}
gebied op, en werd eene Sylvia zoo als zij eene Rosine en Henriette geweest was. Bijaldien ik iets in haar talent berispen moest, - en het is schier hoogverraad, daaraan te denken - dan zou niet de Komedie, maar het Drama daartoe eenige aanleiding geven. Mad. mars weet, dat de heftige uitdrukking van zekere gewaarwordingen hare kunstrijke bewerktuiging, om zoo te spreken, geweld aandoet. Fijnheid en waardigheid stonden haar ten dienste, waar alleen kracht en hartstogt noodig waren. Zij bezat eene zachte, heldere, welluidende stem, waar een sterk en geweldig orgaan vereischt werd. Zij lachte zoo goed, dat het haar bezwaarlijk moest vallen goed te weenen. Vanhier, dat zij bijkans nooit in het Treurspel optrad, en gevolgelijk in hare spheer zich steeds bewoog. Waarom zich dan, sinds eenige jaren, ook aan het Drama gewijd, hetwelk harer talenten, gelijk ik zeide, geweld aandoet? Zij heeft daarvoor eene verontschuldiging, welke ik mij haaste haar toe te staan.
Het was schier ondoenlijk geworden een Blijspel te schrijven. De constitutionele gelijkheid had het onderscheid der standen weggenomen; het thema der karakters en derzelver zwakheden was door molière en diens navolgers als uitgeput; picard had al de belagchelijke zijden der middelklassen ten toon gesteld; het Treurspel bleef koude, ziellooze navolging van corneille, racine en voltaire. Die beperking moede, beproefde ook de Kunst eindelijk hare Revolutie. Natuur en Waarheid, werd hare nieuwe zinspreuk; maar zij offerde aan dezelve al te driftig, en hare Natuur werd dikwijls gemeen, hare Waarheid vaak afkeerwekkend. Dit te bewijzen, is hier de plaats niet. Mad. mars wilde intusschen der hervorminge haren bijstand verleenen, even als talma. Men moge hare bedoeling prijzen; maar zij deed het, mijns achtens, te haren koste. Gaarne erkennende, dat zij in menig Drama haren welgevestigden roem handhaafde, kan deze toch niet halen bij dien, welken zij in het Blijspel verwierf. Haar passen dáárom de meeste dezer martelaarsrollen niet, omdat zij de gepersonificeerde smaak, het fijne, elegante, geestige Blijspel zelve is. Zij kan geen niobe zijn, omdat de Natuur haar tot lagchen geschapen heeft. Het oude Blijspel bezit in mars nog den steun, dien het oude Treurspel in talma had. Zij is ons alleen molière schuldig, late aan anderen het Drama over, en geve

{==574==} {>>pagina-aanduiding<<}
ons het Blijspel. Ik hoop overigens, dat zij hare baan nog niet hebbe afgeloopen; want, zoo dikwijls ik haar in de Komedie zie, vind ik haar telkens volmaakter. Zij is voor mij hetzelfde als een stuk van molière: het laatst gelezene schijnt mij altijd het beste.
Mad. mars trekt van het Théâtre Français jaarlijks 30,000 franken, waarvoor zij driemaal 's weeks gehouden is te spelen; geschiedt zulks meerdere malen, zoo wordt zij daarvoor buitengewoon beloond. Een jaarlijksch verlof van twee maanden kan op 15,000 fr. geschat worden. Bovendien heeft zij nog een, met hare dienstjaren in verband staand, jaargeld van 8000 fr.; dus te zamen ten minste 53,000 fr.
Mad. mars leeft op een' grooten voet. Dagelijks rijdt onder mijne vensters eene elegante equipage voorbij, die haar van haar fraai hotel in Nieuw-Athene naar den schouwburg in de straat Richelieu brengt. Hare gemeenzame cercles worden zeer geroemd, daar deze Vrouw, welker kennis als tot een spreekwoord geworden is, de uitverkorenen in kunst en letteren te harent ontvangt.
Zal ik nu nog, met betrekking tot hare tijdelijke omstandigheden, van eene erfenis gewagen, haar vóór weinige jaren van een' grijsaard te beurt gevallen, die een eerbiedig vereerder harer verdiensten was geweest? Van hare vermeende beursspeculatie weet ik te weinig, om deswege stellig te spreken. Men wil ook, dat zij in het denkbeeldig ontwerp gedeeld hebbe, om Parijs te verfraaijen, en diensvolgens, in zekere nog onbebouwde wijk, grond tot bouwen van huizen hebbe gekocht. Naardien echter die bouwkoorts sedert is afgegaan, is het te dezen, ook bij haar, bij den goeden wil gebleven.
Misschien behoorde ik verschooning te vragen, van in Demoiselle mars, nevens de kunstenaresse, ook de vrouw naar de wereld te hebben opgemerkt. Ik hoop intusschen te dezen niet indiscreet geweest te zijn. Hadde ik van Demoiselle lecouvreur gesproken, zoo ware ook de Maarschalk van Saksen niet onvermeld gebleven; maar deze beide personen behooren tot de Geschiedenis.
Ik eindig met te zeggen, dat de moeder van Mad. mars, te Versailles, in hoogen ouderdom, nog leeft.



{==575==} {>>pagina-aanduiding<<}

Proeven van een nieuw satyriek woordenboek.

Aesthetica. De kunst, om over dingen, die elk gevoelt en ondervindt, zóó te spreken, dat niemand het verstaan kan.
Akademiën. Behooren te strekken, om het vuur te onderhouden, hetwelk groote geesten ontstoken hebben.
Amazonen. Duiven, die men eene broek heeft aangetrokken.
Anonymus. De grootste is - God.
Armoede. De eenige last, die zwaarder wordt naar gelange meer van de onzen daarin deelen.
Artsen. Lieden, met welke de Natuur verstoppertje speelt.
Baden. Het laatste beroep van den Arts.
Bed van Eer. Voor het meisje een Bal. Eene wakkere maagd zal den Dood in den dans, al zag zij hem in eigen persoon voor zich staan, even moedig onder de oogen zien, als een held op het slagveld: op zijn best zal zij nog een uitstel voor één' enkelen wals vragen.
Bedelzak. Hoewel ledig, zwaarder te dragen, dan een volle geldzak.
Boekencatalogus. Vrachtbrief der geleerde koopwaren.
Boekenschrijven. Eene edele kunst, maar een verachtelijk handwerk.
Brieven. Verligchamelijkte gedachten.
Candidatus Theologiae. Animal rationale, meliora tempora expectans.
Costum. Gewaad, door dansers en danseressen verbannen; daar derzelver kleeding niets anders is, dan sierlijke variaties van het vijgeblad in het Paradijs.
Couche-toi. De logica voor honden en lafaards.
Deelneming. Duurt gemeenlijk slechts zoo lang, als er iets te deelen valt.
Dwaasheid. Wie dezelve niet wil dulden, werwaarts zal hij in de menschenwereld haar ontvlieden?
Echt. Verzorgingsinrigting en soms Hospitaal voer Vrouwen, of Kostschool voor Mannen.
Echtestaat. Dikwijls eene artsenij, somwijlen een vergif, doorgaans een bitterkoekje.
Eerbaarheid. Eene Dame, welke in zeden en gewaad eene halve eeuw ten achtere is.
Eerprijzen. Behoeft men niet voor Satyres uit te loven;

{==576==} {>>pagina-aanduiding<<}
want juvenalis zeide reeds, dat het bezwaarlijk viel, er geene te schrijven.
Egoïsmus. Eene dievenlantaren, welke alleen hem licht geeft, die haar draagt, en anderen verblindt.
Evenwigt van Europa. Berust enkel op de punt van den degen en op bajonetten.
Fortuin. Eene dame van rang en aanzien, welke zich echter niet zelden aan haren kamerdienaar veil geeft.
Galg. Vleijer van het menschelijk geslacht. Men hangt aan dezelve nu en dan drie, vier personen, om daardoor alle andere menschen te overreden, dat zij deugdzaam zijn.
Geduld. Gemeenlijk de voedster van onophoudelijke beleedigingen.
Geheugen. Het foudraal, of de koker, der kennis.
Gekheid. Een gangbaar artikel bij Verliefden en Dichters.
Geleerde Vrouwen. Kabinetstukken, welke men aan nieuwsgierige vreemdelingen vertoont, en meestal van geen ander gebruik.
Geloof. Een kostbaar edelgesteente in de dorenkroon der menschheid; eene verkwikkende vrucht in het dal der ontbering; eene lichtende star in den donkeren chaos van het menschelijk weten.
Geloof. De poëzij des levens.
Geluk. Eene ladder: even zoo vele sporten als men klimt, moet men weêr afstijgen.
Genie. Hebben alleen die Schrijvers, welken het niet aan goede vrienden onder de Recensenten ontbreekt.
Gierigheid. De hoogste armoede.
Goddeloozen. Dikmaler door eene heftige koorts, dan door eene predikatie te bekeeren.
Godenvonken. Bij dezelve laat zich geen leeuwrik braden, geen soep koken, geen pijp tabak opsteken.
Hazen. Gulzige beesten, die met twee lepels eten.
Heer. Ten aanzien van gehuwde manspersonen een zeer ongepaste titel.
Heerschen. Onzin, gelijk regeren wijsheid is: hij heerscht, die niet regeren kan of wil.
Idylle. Eene duiventil op eene mestvaalt.
Inquisitie. Eene geestelijke Douane, om het insmokkelen van het gezond verstand te beletten.
Jongelingsjaren. Het Pinksterfeest des levens, waarop de heilige Geest des Ideaals over hetzelve wordt uitgestort.

{==577==} {>>pagina-aanduiding<<}

Jubelfeesten. Gouden zerkspijkers.
Kaartspel. Schermen voor de verveling, gelijk parapluien voor den regen.
Kanonnendonder. Travestie van het klokkengelui.
Kaptafel. Voor de Dames eene Akademie, waarin de zucht om te behagen, in al hare wijzigingen, wordt bestudeerd.
Kerkklokken. Duikerklokken, onder welke men de paarlen van de Godsdienst opspoort.
Koketten. Weêrhanen, die niet eerder vast en onbewegelijk worden, vóór dat zij roestig zijn.
Koopman. De beste koopman is de krijg; hij maakt van ijzer goud.
Krijg. Eene school voor roovers, welke de Vrede laat opknoopen.
Kunst. Eene ligte vracht, maar zwaar om op te laden.
Lastdragen. Een lastig beroep in dit wereldje, en echter zoo algemeen, dat de klasse der lastdragers ongetwijfeld de talrijkste op aarde is.
Lasteraars. Zijn gelijk de bommen; altijd beschrijven zij eenen boog, vóór zij treffen en vernielen.
Leven. De Maskeradetijd, die met Aschdag een einde neemt. Wat toch blijft, na al de rollen, die wij gespeeld, na al de potsen, die wij uitgeregt, na al de maskers, die wij voorgedaan, en na al de vermommingen, waarin wij ons gehuld hebben, over, dan - een hoopje asch?
Leven. Een Epigram, waarvan de vrouwen de puntjes zijn.
Liefde. Die der hovelingen voor het vaderland even edel, als die der spreeuwen voor de kersen.
Lof. De lier van Orpheus; hij kan zelfs den Duivel temmen.
Manier. Zie Manie.
Mensch. Minder ellendig, wanneer hij zonder verstand, dan wanneer hij tegen hetzelve handelt.
Mercurialia. Door zekere Doctoren in allerlei vormen toegediend, zelfs gedrukt.
Metalen. Door de Joden besneden, door de Christenen gedoopt. Zie Klokken.
Moraal. Een deel der Wijsgeerte, dat wel geleerd, maar niet uitgeoefend wordt.

{==578==} {>>pagina-aanduiding<<}

Natuur. Groote Dichters vinden haar steeds in hare verhevenheid; want dan alleen geeft zij eene Echo: in hare eenvoudigheid blijft zij stom.
Onheil der Wereld. Stamt niet af van nietsdoen, maar van kwaaddoen.
Opera. Dramatische huspot van kunst en onzin.
Paradijs. Is slechts dáár op aarde aanwezig, waar verbodene vruchten gevonden worden.
Partij. (Goede) Eene rijke weeuw, die men heden trouwt, en die morgen sterft.
Pensioen. Een geschilderd bedelstafsperspectief.
Poëzij. Bij vele Dichters niets anders, dan Rijmvapeurs.
Prozaïsten. De grootste Prozaïsten in de Liefde zijn - de Vroedmeesters.
Raad. De beste is de vóórraad.
Regements-kleermakers. Vormen Helden.
Regtvaardig. Zijn die Vorsten, welke in het Teeken der Weegschaal geboren zijn.
Rijk. Wordt men dikwijls door middel van duren tijd en goedkoop geweten.
Schoonheid. Een vogellijm, waaraan elk gaarne blijft kleven.
Snelvoetigheid. Helpt altijd in den oorlog, zij moge voorof achterwaarts worden aangewend.
Soldaat. Eene levende satyre op den eeuwigen vrede en de onvervreemdbare vrijheid des menschen; maar een noodzakelijk voorbehoedmiddel voor de menschheid.
Stilzwijgen. Het doffe stilzwijgen des volks is eene stille, maar ontzettende spraak voor tirannen.
Straffen. Zullen dezelve anderen verbeteren, dan moeten zij bij ons eerst zelve verbeterd worden, en vervolgens ons zelve verbeteren.
Tijd. Met dit edel goed gaat de Franschman galant om; hij zegt: il faut passer le temps; - de Romein barbaarsch; hij verscheurt hem: tempus terere; - de Duitscher en Nederlander lomp; hij verdrijft hem.
Vaderland. Kan zonder ons, maar wij niet zonder hetzelve leven.
Verdiensten. Meermalen hetzelfde als een mooije rok en blanke daalders.
Verveling. Dikwijls verdrijven zich de Dichters dezelve, terwijl zij haar anderen op den hals schuiven.
Verzen. Maken zelden de fortuin hunner vervaardigers; maar de vervaardigers dikwijls de fortuin hunner verzen.

{==579==} {>>pagina-aanduiding<<}

Vleijerij. Eene zoo volkomen nagemaakte munt, dat de fijnste kenner haar voor goed geld aanneemt.
Volksoproer. Wordt gestild, zoodra de etenstijd daar is.
Vriendschap. Wordt dikwijls in menigte en rijke volheid gevonden op den bodem van een okshoofd wijn.
Vrouwen. Zie Raadsels.
Vrouwen. Sommige van haar zijn gelijk bedorvene kinderen, die met speelgoed zoet gehouden, met vleijerij in slaap gesust, en met beloften gepaaid worden.
Waarzeggen. Kan men beter van leven, dan van - waarheidzeggen.
Weder. Slecht weder en slechte menschen moet men leeren verdragen, zoo men het leven hier beneden niet onverdragelijk vinden zal.
Wereld. Is eene hangklok: het gewigt is de geldzak, en de slinger het vrouwelijk geslacht.
Werk. In onze tijden prijst niet zelden de Meester het: weleer was zulks omgekeerd; het prees den Meester.
Wijf. (Boos) Een Duivel, die op Aarde gastrollen geeft.
Wijn. Postpaard der Dichters.
Zelden. Wordt gevonden onder het woord Zelfkennis.
Zeldzaamheid. Een meisje zonder ijdelheid.
Zingen. Hooren alle menschen gaarne, maar vooral wanneer hun eigen lof gezongen wordt.
Zingvogels. Smaken het lekkerst gebraden. Zouden Menscheneters ook onderscheid kunnen bemerken tusschen gebradene Dichters en gebradene Prozaschrijvers?





Onsterfelijkheid.


Of mij, in 's levens rozengaard, 
Het schoonste bloempje blijft gespaard, 
Of dat mijn oog het weg ziet sterven; 
Of vreugde en smart mij hier verbeidt, 
Mij heil beschikt of heil doet derven, - 
Ik juich in mijne onsterflijkheid! 
 
Die juichtoon is mij schoon en zoet, 
En sterkt mijn' ijver, kracht en moed, 

{==580==} {>>pagina-aanduiding<<}

Tot elke taak, mij hier gegeven; 
Ja, schoon mij de onspoed tranen kost, 
Ik weet: het raadsel van dit leven 
Wordt eenmaal heerlijk opgelost. 
 
Op aarde speelt zoo vaak de smart 
Een treurspel met het lijdend hart; 
Maar eenmaal zal de voorhang vallen; 
Eens is het laatst bedrijf gespeeld, 
En dan, mijn broeders! wordt aan allen 
't Onsterflijk aanzijn toebedeeld. 
 
Een wijze Vader schikt ons lot; 
Het grootst verdriet en 't reinst genot 
Zijn giften van Zijn trouw en liefde; 
Elk onzer, wat zijn hand ontving, 
Of welk een smart zijn' boezem griefde, 
Blijft, in Gods leerschool, kweekeling. 
 
Maar, wat in 't stof ons hier omklemt, 
Wij zijn voor hooger spheer bestemd, 
En eenmaal vrij van de aardsche zorgen: 
Loopt hier ons pad door duist'ren nacht, 
Eens groeten wij den schoonen morgen, 
Die ons onsterflijk tegenlacht. 
 
Wat wordt dan, wereld! uw verdriet? 
Een korte stormbui, anders niet, 
Onwaardig dat ze ons sidd'ring baarde. 
Wat wordt uw schrikbewind, o Dood? 
We ontwaken eens voor hooger waarde, 
En zijn dan tijd en lot te groot. 
 
Onsterflijkheid! gij lacht mij aan; 
Uw troostrijk licht omzweeft de baan, 
Mij, tusschen graven, voorgeschreven; 
En, voel ik mij aan 't stof verwant, 
Ook mij is 't burgerregt gegeven 
In 't eeuwig, hemelsch Vaderland. 
 
Drukt mij 't gewigt der droefheid neêr, 
Bloeit op mijn pad geen roosje meer, 

{==581==} {>>pagina-aanduiding<<}

Schijnt uit mijn' nacht geen licht te dagen, 
Dan houdt de hoop mijn schem'rend oog 
Bestendig op uw' glans geslagen, 
O onbewolkte starrenboog! 
 
Dáár, Aldebaran! waar gij straalt, 
Orion! waar uw luister praalt, 
Is 't vaderland van licht en leven; 
Dáár heerscht de reinste liefdewet; 
De taak, hier schijnbaar afgeweven, 
Wordt, broeders! dáár weêr voortgezet. 
 
Dáár, aan den boord van 't grensloos meer 
Der eeuwigheid, vind ik hen weêr, 
Met wie ik hier mogt nederknielen: 
Dan is voor ons de nacht voorbij; 
Dan zal ons hemelvreugd bezielen, 
Van aardsche smart en banden vrij. 
 
De vriend van 't ware, goede en schoon', 
Verwerft daar 't onverliesbaar loon, 
Waarop geen wereld roem kan dragen; 
En, vol van ijver, moed en kracht, 
Houdt hij den blik op d' oogst geslagen, 
Die, na den zaaitijd, hem verwacht. 
 
Dáár, op het veld der eeuwigheid, 
Is hem een grootscher baan bereid, 
Waarop geen weêrstand hem zal hind'ren; 
Dáár streeft hij voort, van deugd tot deugd, 
En in de blijdschap van Gods kind'ren 
Vindt hij een bron der reinste vreugd. 
 
Onsterflijkheid! dat heilgenot 
Toeft mij, bij mijn toekomstig lot; 
Hoe gloeit mijn kloppend hart u tegen! 
Dat mij uw licht tot noordstar zij! 
Dan wordt mij 't lijden hier ten zegen, 
En wanklank hemelharmonij. 
 
Rol, Tijdstroom! langs uw' breeden boord 
Uwe opgestuwde baren voort! 

{==582==} {>>pagina-aanduiding<<}

Voer vreugd of rampspoed langs uw zoomen! 
Scheur met u, wat u mogt weêrstaan! 
Eenmaal verliezen zich uw stroomen 
In d' onafzienb'ren oceaan. 
 
Dan slaan wij wel onze oogen neêr, 
Maar zien dien breeden stroom niet meer; 
Hij vloeide alleen door 't slijk der aarde: 
Dan, broeders! drukt ons leed noch pijn; 
Dan kennen we onzen rang en waarde, 
En voelen, dat we onsterflijk zijn. 


1833.


w.h. warnsinck, bz.





Bij de feestviering van het vijftigjarige bestaan der Maatschappij tot Nut van 't Algemeen. (*)


Wat blijde feesttoon stijgt in 't rond, 
En klinkt vereend uit ied'ren mond, 
En rijst uit elke nijv're woning! 
Wat blijdschap, die op elks gelaat 
In zigtb'ren dank te lezen staat! 
Is 't feest voor Neêrlands dierb'ren Koning? 
 
Heeft weêr de liefelijke vreê, 
Op Neêrlands vaak herhaalde beê, 
Haar' nieuwen loop voor de aard' begonnen? 
Of heeft weêr Nederland in 't veld 
De lauw'ren voor zoo menig held, 
Of nieuwen roem door kunst verwonnen? 
 
Neen! 't is geene eer, in 't veld behaald, 
Of kunstroem, die deez' dag bestraalt; 
Neen! 't is geen feest voor enkel grooten; 
Het is een feest voor 't algemeen; 
De tempel is voor iedereen, 
Wie hij ook zij, of waar, ontsloten. 
 
Treedt binnen, feestgenooten! kom, 
O Nederlander! van alom, 

{==583==} {>>pagina-aanduiding<<}

En doe den blijden feesttoon hooren! 
Hef aan, van welken rang of stand! 
Uw toon klink' vrij door Nederland, 
En dreun' den nagebuur in de ooren! 
 
Het is geen ijd'le jubelkreet, 
Waarbij zich pligt en deugd vergeet, 
Die dart'lend hier wordt aangeheven; 
't Is een veel liefelijker toon, 
De lof van 't ware, goede en schoon', 
Dat godsvrucht weldoend deed herleven. 
 
Het is het feest der Maatschappij, 
Wier doel is, eenig in waardij, 
Verlichting om zich heen te spreiden; 
Die bijgeloof en dwaling weert; 
Den mensch zijn' pligt en waarde leert, 
Om hem tot hooger op te leiden. 
 
Ten hoogtijd dan met blijden geest! 
Beschaving viert een heug'lijk feest; 
Zij zag den schoonsten morgen gloren; 
Het duister week, de dag verscheen, 
Die licht bragt aan het algemeen, 
En deugd en kennis werd geboren. 
 
Dat licht ontstak deez' Maatschappij; 
Het scheen dit halve eeuwgetij', 
En drong in hutten, als in zalen, 
En koesterde door zijnen gloed, 
Gelijk de zon het aardrijk doet, 
Als zij haar' glans laat nederdalen. 
 
Triumf! heft aan! de dag is daar, - 
De dag, waarop, vóór vijftig jaar, 
De Hemel nieuwe gunst kwam schenken: 
Toen werd deez' Maatschappij gesticht, 
En 't goede, dat zij heeft verrigt, 
Doet dankbaar ons dit feest gedenken. 
 
Schoon is 't, kunsten aan te kweeken, 
Eer te winnen in den strijd, 
Aan de kunsten toegewijd; 
Of zijn vaderland te wreken, 
Strijdende in het oorlogsveld 
Tegen onregt en geweld. 

{==584==} {>>pagina-aanduiding<<}

Schoon is 't, dan een feest te vieren, 
Waar men met laurieren praalt, 
Roemrijk in den strijd behaald, 
En de kruin met loof te sieren, 
Door den glans van eer omstraald. 
 
Maar, hoewel in minder luister, 
Met eenvoudig prijkend schoon 
Blinkt, o Maatschappij! uw kroon; 
Als de zachte maan in 't duister, 
Spreidt gij uwen glans ten toon. 
 
Stemt het lied dan, blijde scharen! 
Voor deze achtb're Maatschappij, 
Die, van eerbejag steeds vrij, 
Werkte, nu reeds vijftig jaren, 
Aan het heil van 't algemeen: 
Schooner doel toch is er geen. 


Aug. 1834.


H.






Aan de Belgen, bij den voorgenomen bouw van een koninklijk paleis te Ostende.


Festina lente met dien bouw! 
Uw Leopold heeft ze in de mouw: 
Hij eischt een vrij gezigt in zee; 
En, 't oog gerigt naar Britsche reê, 
Ziet hij, in Claremont's vallei, 
Alreeds zijn roastbeef in de weî, 
En laat u, eer ge 't gist misschien, 
Met een: Goddam! de hielen zien. 


Aug. 1834.


IJ.






De Belgische jury, alle boosdoeners vrijsprekende.


Wien moord- en steel- en plunderzucht 
De zwarte ziel vervult, en ducht, 
Dat hem de Regter achterhaal' 
En voor zijne euveldaên betaal', 
Die neem' naar België de wijk, 
Dat vrij en Christlijk Koningrijk! 
Daar is men vrij, om kwaad te doen; 
Daar spreekt de Jury, vrij en koen, 
Elk' booswicht vrij; en 't zwaarst bevel: 
‘Doet zelfs aan uwen vijand wél,’ 
Wordt, elders door de Wet verkracht, 
Alleen in België volbragt! 


Aug. 1834.


IJ.
No. X. Meng.	bl 453, reg. 2, en 454, reg. 24, staat lotverheffing, lees lofverheffing
-	Bl. 457, reg. 16, leze men: De Schrijver der Bijdragen enz.







{==585==} {>>pagina-aanduiding<<}

Mengelwerk.

Verhandeling, over den smaak voor het nationale.

(Vervolg en slot van bl. 556.)
II. Wanneer ik u eenige oogenblikken wensch bezig te houden met het onderzoek naar de oorzaken van het gebrek aan smaak voor het Nationale in ons Vaderland, inzonderheid in de groote koopsteden, dan moet ik vooraf zeggen, dat dit gebrek niet nieuw is. Integendeel, hetzelve bestond bij onze Vaderen, zoo wel als bij ons. Een iegelijk, wien de geschiedenis van ons Vaderland bekend, ja wie dezelve uit prenten en afbeeldingen geleerd heeft, zal overal de sporen er van gevonden hebben; en, hoezeer ook naar het verschil der omstandigheden en tijden gewijzigd, geloof ik niet, dat er één tijdvak geweest is, waarin hetzelve geheel niet bestond.
a. Ik meen dan ook, als eene eerste oorzaak, de vroegere regeringen en daarna onze staatkundige gesteldheid te mogen opgeven. Reeds omstreeks den jare 1300 toch ging het bewind over dit land van uit het Hollandsche Grafelijke huis, in het Henegouwsche over, van daar in het Beijersche, toen in het Bourgondische, daarna in het Oostenrijksche, tot dat deze landen, onder het bewind van karel den V, en meer nog onder diens zoon, den beruchten filips den II, bijna als een deel van Spanje beschouwd, en op de Spaansche wijze geregeerd werden. Wanneer men nu nagaat, hoe deze vreemde stamhuizen derzelver landgenooten als hofhouding medebragten, en daarbij in aanmerking neemt, hoe althans de grooten zich, eerst uit beleefdheid en om den Vorst te believen, daarna welligt uit smaak, naar de vreemde zeden en gawoon-
{==586==} {>>pagina-aanduiding<<}
ten hunner Landsheeren schikten; dan is het niet te verwonderen, dat reeds destijds de smaak voor het Nationale ontbrak. Ja zelfs waren deze landen, in dien tijd, niet geheel ongelijk aan België, zoo als wij hetzelve nog heden ten dage kennen. (*) Zij kenden geene eigenlijk gezegde Nationaliteit; hun smaak voor het Nationale was hoogst bekrompen, en strekte zich niet verder uit, dan voor zoo verre hun belang er in betrokken was. Gewoon aan het gezag van vreemde Opperheeren, stond het in de zestiende eeuw te vreezen, dat deze landen even min geschikt zouden zijn geworden, om eenen vrijen, op zichzelv' staanden, Staat uit te maken, als in de negentiende eeuw de Belgen er geschikt toe zijn. Maar de Spaansche dwingelandij wierp de vonk: onze provinciën schudden de kluisters af, en toonden aan het verbaasde
Europa, hoe veel eendragt, moed en volharding vermogen. Maar, mogt zich hierdoor ook Vaderlandsliefde en Nationaliteit ontwikkeld hebben, onze Staat moest door deszelfs ligging, door deszelfs kleinheid te veel steunen op, en te veel in aanraking komen met vreemden. Nu was het Engeland, dan weder Frankrijk, soms Duitschland, hetwelk de hand moest bieden. Zoo leerde men zich eenigermate schikken naar de vreemden, van welke men hulp verwachtte, en somtijds deed men het naar die, welke ons overheerschten en verdrukten. De zucht naar, en de behoefte aan vreemde hulp werkte op de begeerte naar vreemde voortbrengselen. Men juichte de hulp toe, welke men bekwam, maar ook tevens de zeden, den smaak en de voortbrengselen der helpers. Men meende welligt, dezen loon voor de aangebragte hulp verschuldigd te zijn; en de smaak voor het Nationale, de aanmoediging onzer inlandsche nijverheid vonden er grootendeels hun graf.
b. Eene tweede oorzaak meen ik in onzen koophandel te mogen vinden. De handel toch brengt de Volken met elkander in aanraking; terwijl het oogmerk van den koop-
{==587==} {>>pagina-aanduiding<<}
man geen ander is, noch zijn kan, dan de vermeerdering van het zijne. En of de middelen, daartoe te bezigen, meer of min nationaal en veel of weinig met den smaak er voor in verband staan, dit beteekent luttel, wanneer slechts het groote doel bereikt wordt. Geen wonder derhalve, dat ons land, ten allen tijde, overvloeide van vreemdelingen en van vreemde zaken en voortbrengselen. Onze landaard, zoo gemakkelijk door beleefdheid en voorkomendheid mede te voeren, zoo gaarne het goede geloovende, verviel er al spoedig toe, om uit het oog te verliezen, dat die vreemdelingen niet hier kwamen, en hunne voortbrengselen niet medebragten, om Holland en deszelfs bewoners te bevoordeelen, maar om zichzelve te verrijken. Ligtelijk ging men over, om te gelooven, wat zij zeiden, en te meenen, dat in de landen, van waar zij kwamen, alles beter was dan hier; dat dáár ware verlichting, goede smaak en alles, wat heerlijk is, den zetel hadden gevestigd. Zoo greep men vaardig naar het vreemde, dat door hen zoo hoog geroemd werd. Maar, in plaats van het aan onze eigene belangen dienstbaar te maken, dolven wij het graf voor den smaak voor het Nationale, en hieuwen wij zelve menigen tak van onze nationale nijverheid af, die schoone vruchten beloofde.
c. Eene andere, niet minder gewigtige, oorzaak mag gezocht worden in de opvoeding der kinderen, welke men zoo menigmalen aan vreemdelingen ziet toevertrouwen. Ik wil het niet betwisten, dat, voor de aanleering van vreemde talen, een kundig onderwijzer, uit het oord herkomstig, waar de te leerene taal gesproken wordt, verkieslijk is; en wij treffen ook in deze stad dezulken aan, wier onderwijs hoogst nuttig en belangrijk is, en die onzen kinderen van groote waarde zijn, terwijl zij zelve zich hebben leeren schikken naar, en tevreden zijn met het land, waar zij hun brood vinden. Maar dit onderwijs is ook geenszins het door mij bedoelde; namelijk het toevertrouwen van jonge kinderen aan Engelsche, Fransche, Duitsche of Zwitsersche zoogenaamde bon-
{==588==} {>>pagina-aanduiding<<}
nes, het overgeven der vorming van jeugdige harten aan vreemde Gouverneurs en Gouvernantes. Dat men toch niet zegge, dat men tegenwoordig in ons land aan dergelijke opvoeders en opvoederessen gebrek heeft! Dit ware eene openbare lastering tegen de Maatschappij, in wier gehoorzaal ik hier spreek, daar zij, ook te dezen opzigte, zoo veel, zoo oneindig veel goeds gesticht heeft. In geen land van Europa zal men, naar evenredigheid van deszelfs bevolking, meer, ja zelfs zoo veel bekwame onderwijzers aantreffen. Waarom dan toch aan die vreemdelingen de leiding onzer jonge Hollanders aanbevolen? Immers deze menschen zijn meestal ingenomen met hun land, bevooroordeeld omtrent den grond, waarop zij geherbergd worden, onbekend met onze geschiedenis, met onze zeden, met de waarachtige verdiensten onzer Natie, ja menigwerf met onze taal. Is het dan te verwonderen, dat zij hunnen leerlingen smaak voor het vreemde en afkeer voor het Nationale inboezemen? Behooren zij niet onder de voornaamste oorzaken geteld te worden van gebrek aan smaak voor het Nationale?
d. Gebrek aan kennis aan de geschiedenis en aan de verdiensten van ons Vaderland mag almede onder die oorzaken eene belangrijke plaats beslaan. Wie Hollands roem, in strijd voor vrijheid en Vaderland; wie Hollands roem, in helden ter zee en te land; wie Hollands roem, in staatslieden en geleerden; wie Hollands roem, in uitvindingen en fabrijken; wie eindelijk Hollands roem in kunsten in wetenschappen kent en op prijs weet te stellen, - bij dien zal het niet aan liefde voor zijn geboorteland ontbreken. Doch, hoe vaak ontmoet men dezulken, die van dit alles weinig of niets weten; die ondertusschen vreemde landen bezochten, en, onbekend met de verdiensten van hunnen eigenen geboortegrond, bij vreemden toejuichen, wat hier oneindig grooter, beter en voortreffelijker gevonden wordt!
e. De zucht naar, en overheerschende smaak voor vreemde letterkunde, onverschillig van welken aard ook;

{==589==} {>>pagina-aanduiding<<}
de lectuur van beginselen, aan onzen landaard vreemd, en bovenal de gemeenschap en opgevolgde vereeniging met de ligtzinnige Franschen, mitsgaders de daarna gedwongene vereeniging met de verkeerde en van alle Nationaliteit beroofde Belgen: dit alles meen ik almede onder de oorzaken van het gebrek aan smaak voor het Nationale bij ons te mogen tellen. Doch de ontwikkeling hiervan zoude mij van uwe aandacht te veel doen vergen. Zoo zij dan de aanstipping dezer oorzaken genoeg, en trede ik thans tot de korte aanwijzing der gevolgen van het gebrek aan smaak voor het Nationale.
III. a. Ik deed u, M.H., in het eerste deel mijner rede, het eerst uwe aandacht vestigen op de Fabrijken. Het zij mij vergund, er hier op terug te komen. Wanneer een Volk fabrijken bezit, waaraan andere Volken het voorbeeld nemen, en prijzen uitloven aan zoodanige hunner inboorlingen, welke dezelve evenaren, dan zal dit wel het bewijs opleveren, dat men tot eene groote volkomenheid geraakt is; ofschoon de menschelijke geest altoos verder gaat, en daardoor datgene, wat eenmaal volkomen scheen, minder volkomen, ja zeer onvolkomen wordt. - Zoo was het hier te lande. Onze fabrikanten waren de leermeesters; Frankrijk, Duitschland, ja zelfs gedeeltelijk Engeland, waren de leerlingen onzer Nederlandsche werklieden. Doch naauwelijks kende men hier te lande de voortbrengselen der vreemden, of, als bij het oorspronkelijk Hollandsche maar iets vreemds bijgedaan was, dan verkoos men den rok van vreemd laken, den mantel van vreemd fluweel, het onderkleed van vreemde stof, het tafelgoed van vreemd damast, het hemd van vreemd linnen boven het inlandsche. Zoo ontmoedigde men onze inlandsche, zoo bevoordeelde men de vreemde fabrikanten. Zoo deed men, door eigen voorbeeld, den vreemden gelooven, dat de leerlingen de meesters overtroffen. Zoo benadeelde men zichzelven, en moedigde vreemden aan, om hunne voortbrengselen te volmaken; terwijl men hier, bij gebrek aan debiet, moest stilstaan. Zoo had Hollands ge-
{==590==} {>>pagina-aanduiding<<}
brek aan smaak voor het Nationale het rampzalige gevolg van de vernietiging der meeste Hollandsche fabrijken en de vergrooting en volmaking der vreemde.
b. Als een tweede gevolg mag ik vervreemding van onzen Handel noemen. Om mij duidelijker uit te drukken: door ons eigen gebrek aan smaak voor het Nationale, door onze eigene zucht voor vreemde voortbrengselen en vreemdelingen, brengen wij het voordeel, dat onze eigene Natie genieten konde, aan vreemden ten offer. In het klein wijs ik u op die menigte winkels, waar Engelschen, Franschen, Duitschers en anderen hunne waren ten toon stellen en verkoopen; welke Magazijnen bij voorkeur bezocht en beklant worden. Veelal zijn de eigenaars zoo te huis in ons land, dat, wanneer men hun zelve naar het een of ander vraagt, het Engelsche: ‘what you say?’ het Fransche: ‘Madame parle français, n'est-ce pas?’ of het Duitsche: ‘was sagen, wie meynen sie?’ ons tegenklinkt; terwijl men, hunne taal niet verstaande, met een' medelijdenden glimlach verwezen wordt naar den eenen of anderen Hollander, welken zij, zoo zij meenen, de eer en de genade hebben bewezen, van hem in hunne dienst op te nemen. En ondertusschen die vreemdelingen komen meestal naar hier, zonder of met zeer gering fortuin; maar, kennen zij onze taal niet, de goedhartigheid der Hollanders, en meer nog de waarde hunner drieguldens, is hun bekend. En wanneer de Hollanders hun van deze laatste een' genoegzamen tol betaald hebben, dan keeren zij veelal naar hun land terug; terwijl de fabrikant, van wien zij hunne goederen ontvingen, zich met hen over den goeden uitslag verheugt, maar even gaarne zijne waren aan eenen soliden Hollandschen winkelier had gezonden, indien deze slechts met hetzelfde debiet ware begunstigd geworden, hetwelk de vreemdeling in Holland vindt. En
is het ten opzigte van den groothandel wel beter gesteld? Is niet een groot deel van denzelven in handen van vreemdelingen, welke, na eerst op de kantoren der Hollanders kundigheden opgedaan te hebben, zich daarna zelve hier

{==591==} {>>pagina-aanduiding<<}
nederzetten, soms door Hollandsche kapitalen ondersteund, om vervolgens het alhier gewonnene in hun eigen Vaderland te verteren? Wat gevoelt gij hierbij, M.H.?.... Ik betwist intusschen den vreemden hunne verdiensten, hun genie niet; maar ik wenschte, dat hetzelve aan Holland ondergeschikt bleef, en dat niet de schatten, welke Hollands erfdeel mogen genoemd worden, het eigendom gingen uitmaken van die vreemden, als een gevolg van onze zucht tot het vreemde en voor vreemden; met één woord, als een treurig bewijs voor ons gebrek aan smaak voor het Nationale.
c. Een ander gevolg van dit gebrek acht ik gelegen in het verwaarloozen der geschiedenis onzes Vaderlands en onzer Letterkunde, waardoor de verdiensten onzer voorouderen, onzer tijdgenooten, of geheel voorbijgezien, of op den achtergrond geschoven worden; terwijl vreemde, wijsgeerige stelsels, vreemde zedekunde, vreemde romans de hersenen vervullen, de zeden bederven en het jeugdige brein verhitten. Men meene niet, dat ik geenen smaak, ja zelfs geenen eerbied bezitten zoude voor hetgene vreemden voortgebragt hebben, of dat ik iemand het genoegen zoude misgunnen, om de bloemen, op vreemden grond gekweekt, te kennen en te bewonderen; maar Holland, Oud-Nederland moet op den voorgrond staan: want waarachtig, om vroegeren en lateren tijd verdient het zulks. Hoe veel voortreffelijke, oorspronkelijk Hollandsche stukken blijven, helaas! ongelezen, en vinden geenen aftrek genoeg, om derzelver vervaardigers tot de voortzetting aan te moedigen; terwijl enkel nietsbeduidende, vaak hart en verstand verpestende, vreemde geschriften worden gelezen. Vandaar, dat menig echt Hollandsch vernuft zich niet durft of niet kan ontwikkelen; vandaar, dat menige heerlijke, echt Hollandsche, letterkundige onderneming niet kan volvoerd worden; terwijl vreemde denkbeelden, zeden en gewoonten veld winnen, en de vreemdeling onze Letterkunde veracht en bespot, zonder dat hij haar kent, maar alleen

{==592==} {>>pagina-aanduiding<<}
omdat hij zich op onzen eigenen smaak, op ons eigen voorbeeld durft beroepen.
d. Dezelfde oorzaak brengt hetzelfde gevolg in de fraaije Kunsten te weeg. Immers, wanneer de Hollandsche tooneelkunstenaar zich aan de gestrengste kritiek onderworpen vindt, en, zoo het hem gelukken mag te voldoen, het geheel toch wordt verworpen en gehekeld; terwijl men bij vreemden, wanneer er ook slechts één of twee goede kunstenaars zijn, het vaak armhartige geheel toejuicht en bewondert: welke aanmoediging bestaat er dan voor den Hollander? Indien men de muzijk, door Hollandsche toonkunstenaars vervaardigd, naauwelijks der moeite waardig keurt, om dezelve aan te hooren, en maar altoos het vreemde wil uitvoeren en toejuichen, hoe kan men dan verwachten en willen, dat iemand zich zal toeleggen op eene nationale zamenstelling? Voorwaar, M.H.! ons gebrek aan smaak voor het Nationale verhindert en belet onzen nationalen voortgang in de schoone kunsten. En indien teeken- en schilderkunst hier eene gunstige uitzondering maken, dan blijft misschien nog de vraag over, of de hooge waarde, welke vreemden aan de Hollandsche school hechten, of het voorbeeld der vreemden bij velen niet wel het meest tot deze gunstige uitzondering toebrengt?
e. Eindelijk (want ik kan niet al de gevolgen opnoemen) ons gebrek aan smaak voor het Nationale maakt ons veracht en bespottelijk bij vreemde Natiën. Veracht, voor zoo verre zij onkundig genoeg zijn, om niets van onze nationale verdiensten te weten, en uit onze zucht voor al, wat vreemd is, opmaken, dat wij zelve niets goeds hebben noch hebben kunnen; bespottelijk bij hen, die de waarde onzer fabrijken, het genie van onzen handel, de verdiensten onzer letterkunde, de talenten onzer kunstenaars kennen. Dezulken lagchen om onze goedhartigheid, ja noemen dezelve onnoozelheid. Zij doen er hun voordeel mede; en, terwijl zij ons vleijen en onzen zoogenaamden goeden smaak bewonderen, trek-
{==593==} {>>pagina-aanduiding<<}
ken zij er partij van, om het Hollandsche geld naar zich te slepen, ten einde zich te verheugen in het geluk, dat zij genoten, van hunne, dikwijls zeer middelmatige, maar toch altijd vreemde, talenten door ons rijk betaald te zien; terwijl onze inlandsche onontwikkeld bleven, of naauwelijks het dagelijksch brood kunnen verdienen.
IV. Het valt intusschen niet te ontkennen, dat aanvankelijk, in de laatste jaren, reeds eenige verbetering heeft kunnen waargenomen worden. Maar ik hoop, dat gij het niet ongepast zult vinden, dat ik, alvorens mijne rede te eindigen, nog eenige wenken geef, welke dienstbaar kunnen zijn aan verdere verbetering, zoo al niet tot herstel van het door mij, in daadzaak, oorzaak en gevolg, geschetste gebrek.
a. ‘Men trachte, zoo veel mogelijk, de zucht tot beoefening onzer vaderlandsche geschiedenis op te wekken, en Hollands roem in kunsten en wetenschappen algemeen bekend te maken.’ Zoo iemand er aan twijfelen mogt, of onze dierbare erfgrond en deszelfs bewoners verdiensten bezitten, die beoefening zal hem overtuigen, hoe veel groote en vindingrijke mannen, in allerlei vakken, ons Nederland heeft voortgebragt. Het is ontegenzeggelijk waar, geen land ter wereld heeft, in evenredigheid van deszelfs bevolking, zoo veel groote en beroemde mannen, zoo veel helden, zoo veel geleerden opgeleverd. Ik mag niet ondernemen u zulks te bewijzen, vermits eene geheele redevoering te kort zoude zijn, om het u in alle kracht en naar waarheid voor te houden. Maar immers elk boek, waarin gij de grootheid van ons land met gedrukte letteren leest, roept het u toe, dat ons land een' laurens jansz. koster voortbragt; elke Hollandsche vlag, die gij ziet wapperen, doet u aan de ruyter, tromp, evertsen en zoo vele anderen denken, omdat zij haar met hun bloed verdedigden, terwijl Europa hen nog bewondert; elke veld- of zeeslag herinnert u uwen maurits, uwen fredrik hendrik, uwen

{==594==} {>>pagina-aanduiding<<}
willem den III en zoo vele anderen; elk Dichter doet u aan vondel, cats, de decker, huygens, van haren, van haren, van merken, bilderdijk, feith, helmers, en aan wie niet al meer, denken. Spreekt men van Letterkundigen en in de Oudheid ervarene Mannen, wie noemt niet de namen van douza, grotius, hemsterhuys, valckenaer, ruhnkenius, schultens en zoo vele uitmuntende mannen, die hier bloeiden. Maar ik mag niet verder gaan, vermits ik toch het einde niet zoude kunnen bereiken. Men leze slechts met opmerkzaamheid, en voorzeker, hoogachting en bewondering zal ieders hart ontgloeijen; en, waar hoogachting voor, en bewondering van het Nationale bestaat, daar is slechts eene schrede meer noodig, om den smaak voor het Nationale te doen post vatten en wortelen.
b. ‘Men hechte niet meer aan vreemden, dan hetgene zij waardig zijn.’ Het is aan de Hollandsche goedhartigheid eigen, om te gelooven hetgeen men zegt. De fabrikant, die ons vertelt, dat zijne waar zoo veel beter is, en dat hij komt, om ons het genot zijner verbeteringen te schenken; de handelaar, die ons zegt, dat, hoe verre wij het ook in den handel mogen gebragt hebben, hij echter nog nieuwe kanalen ontdekt heeft, wier voordeel hij aan Holland wenscht te bezorgen; de letterkundige of geleerde, die ons verzekert, dat hij eigenlijk de echte roman- of tooneelschrijver is, of dat hij den steen der wijzen gevonden heeft; de kunstenaar, die ons verhaalt, dat hij hier gekomen is, om het geluk te hebben van ons met zijne talenten bekend te maken, of om door zijne uitvindingen ons levensgerijf ten top te voeren: alle deze menschen, wanneer zij het slechts goed aanleggen, vinden gereeden ingang, worden toegelaten, krijgen eenen zekeren invloed, vinden geloof, deelen zoo het een en ander van hunnen vreemden smaak aan ons mede; het Nationale gaat verloren, en onze eigen voorspoed er somtijds nog bij. Die vreemdelingen komen niet om ons, maar om zichzelve. Hunne

{==595==} {>>pagina-aanduiding<<}
betuigingen zijn valsch. Als zij meenden in hun eigen Vaderland hun doel te kunnen bereiken, dan waren zij niet naar hier gekomen, en hun doel is eigenbelang. Kunstiglijk dit bedekkende, verwerven zij zich invloed en vertrouwen, heerschen over onzen smaak, en intusschen trachten zij hun doel te bereiken, en onze goedheid en gastvrijheid aan hunne oogmerken dienstbaar te maken; menigmaal, om naderhand in hun eigen land over onze goedheid te lagchen. Het ware van onze zijde hoogst onredelijk, indien wij dit een en ander aan die menschen wilden kwalijk nemen. Maar letten wij er op, en laten wij, zonder hen te veel te vertrouwen, veelmin onzen smaak door hen te laten beheerschen, van hunne talenten partij trachten te trekken, en dezelve dienstbaar maken aan ons nationaal belang, aan onzen nationalen smaak. Als wij eenmaal, hetgeen bij vreemden goeds en loffelijks is, op onzen eigenen grond weten over te planten en nationaal te maken, dan zullen wij het groote doel bereiken, en de smaak voor het Nationale zal noodwendig moeten volgen, omdat het Nationale het heerlijkste zijn zal.
c. ‘Men verge niet te veel op eenmaal.’ De volmaaktheid kan niet op eenmaal komen. Maar wanneer men nationale fabrijken aanmoedigt; alles aanwendt, wat mogelijk is, om dezelve te doen bloeijen; kleine gebreken met bescheidenheid doet opmerken, maar, om dezelve, niet terstond het nationale voortbrengsel achter de bank schuift, of den Hollandschen kunstenaar er om verlaat en hard bejegent: dan zullen, van tijd tot tijd, meer en meer vorderingen gemaakt worden, en de smaak voor het Nationale zelve zal de nationale verdiensten in alle vakken aankweeken en vermeerderen.
d. ‘Maar ook de fabrikant, de geleerde, en vooral de kunstenaar, doe van zijne zijde al, wat mogelijk is, om vorderingen te maken.’ Hij wille het toch niet, dat men zijn voortbrengsel of zijne kunst alleen dáárom goed zal vinden, omdat zij nationaal zijn. Hij trachte den smaak zijner Natie op te sporen, en denzelven zoo wel te

{==596==} {>>pagina-aanduiding<<}
volgen als te leiden. Hij trachte van hetgeen hij bij vreemden voortreffelijks vindt partij te trekken, en hetzelve tot zijn, en alzoo tot een nationaal, eigendom te maken, opdat de voortreffelijkheid van het Nationale den smaak er voor meer en meer moge aankweeken en wettigen.
e. Eindelijk: ‘Men trachte, door eene echt nationale opvoeding, onzen kinderen eerbied voor onze Natie, voor onzen grond, voor onze instellingen in te boezemen.’ Een ieder, die de nationale verdiensten van Holland en deszelfs bewoners regt kent, zal dezelve eerbiedigen. Wel zal hij trachten, de onvolkomenheden weg te nemen, de gebreken te verhelpen, en het Vaderland in kennis, kunsten, wetenschappen en verlichting te doen vooruitgaan; wel zal hij hiertoe het voortreffelijke, van vreemden overgenomen of bij hen aangetroffen, nu en dan behoeven; doch juist de smaak voor het Nationale zal te weeg brengen, dat dit alles ons eigendom wordt. En wanneer vaderlandsliefde, gepaard aan kunde, vlijt en eerzucht, en vereenigd met Oud-Hollandsche deugd en godsdienstzin, de grondzuilen eener nationale opvoeding zijn, dan kan het niet missen, of de smaak voor het Nationale zal bij het opkomende geslacht toenemen en wortel schieten; en onze kinderen zullen welligt, nog waardiger dan wij, den naam van Oud-Nederlanders dragen.
Ik achte het mogelijk, dat ik, althans in den eersten opslag, voor dezen en genen mijner geëerde Hoorders, hier of daar, naar hunne meening, wat veel gezegd, wat sterk gesproken hebbe. Ik hoop het niet; maar, al ware het zoo, ik heb gesproken als een Hollander, als een, die er eene eere in stelt, zulks te zijn. Op den Hollandschen grond schonk mijne lieve moeder mij het leven; op den Hollandschen grond voedde de beste vader mij op, en wees zijne hand mij de geschiedenis des Vaderlands, om mij op elke bladzijde de waarde te doen gevoelen van het Vaderland en deszelfs bewoners; op den Hollandschen grond hechten mij de teederste banden aan echtgenoot en kroost (*), terwijl ik op denzelven mijne beste, getrouwste

{==597==} {>>pagina-aanduiding<<}
en dierbaarste vrienden tel; op den Hollandschen grond geniet ik, bij eene volkomene vrijheid, de regering en de bescherming van den besten der Koningen, die, als het sieraad zijner eeuw en het voorbeeld voor Europa, nog door volgende eeuwen zal geroemd worden. Waar zoo veel stemmen spreken voor het Vaderland, daar immers mogt ik vrijmoedig handelen over den smaak voor het Nationale. En bovendien, ik sprak tot Oud-Nederlanders, tot mijne land- en stadgenooten, wier leuze de mijne, gelijk de mijne de hunne is; want, waarin wij ook mogten kunnen verschillen, die leuze, welke bij al, wat Hollander heet, vaststaat, zal tevens den grondslag van, en den waarborg voor onzen smaak voor het Nationale uitmaken. Die leuze is: Voor god, voor het vaderland en voor oranje!







Toepassing, na den verklaarden 72sten psalm, bijzonderlijk het 15de vers, op 's Konings verjaardag, 24 aug. 1834.

Het zeldzame geluk, M.H., is ons te beurt gevallen, dat wij eenen Koning hebben, die in groote mate de hoedanigheden bezit, welke in den straks verklaarden Psalm van een' gewijden Dichter worden opgegeven als de hoofdtrekken van een' goed' Koning, of van eenen Koning zoo als hij behoort te zijn, om als een' Gezalfde des Heeren beschouwd te kunnen worden, het vertrouwen en de liefde des volks te bezitten, de algemeene welvaart te bevorderen, en den roem zijns naams te verbreiden. Te hooger moeten wij dit voorregt waarderen, naarmate het getal van goede Vorsten geringer is. Als wij het lange register van Koningen en Keizers, die van tijd tot tijd geregeerd hebben, nagaan en hunne levensgeschiedenis lezen, hoe weinigen ontmoeten wij dan, die eenigzins beantwoorden aan de hooge waardigheid, waarmede zij bekleed zijn! hoe velen daarentegen, wier regering een vloek voor het menschdom geweest is!

{==598==} {>>pagina-aanduiding<<}

Na Salomo's tijd en de verdeeling van het Joodsche rijk, vinden wij slechts enkelen, die eenige gelijkenis hadden naar het model, dat de gewijde Dichter in den gemelden Psalm voorstelt, alwaar den Troonbekleeder op de plegtigste wijze, onder het opzenden van gebeden tot den Allerhoogsten, zijn koninklijke pligt wordt herinnerd, en levendig onder het oog gebragt, op welke gronden hij eene gelukkige en luisterrijke regering zich beloven mogt. Onder de stammen Juda en Benjamin is nog wel deze en gene opgestaan, die men onder de goeden tellen kan, maar niet een enkele bij de tien overige stammen. En bij andere volken van vroegeren en lateren tijd is het niet beter gesteld. De meesten van hunne beheerschers waren, in plaats van weldoeners, wreede geweldenaars en plagen voor het menschelijk geslacht. Aan dezulken nogtans worden niet zelden de namen van groot en goed verspild, schoon hunne daden het tegendeel kenmerkten; zij hoorden ook wel op hunne jaar- en andere feestdagen het geroep van: Leve de Koning! en in de tempels voor hun behoud gebeden hemelwaarts zenden; maar dat alles was slechts het uitwerksel van hoofsche vleijerij, of het heesch geschreeuw van eene omgekochte menigte, of de afpersingen van het schrikbewind, dat zij voerden, terwijl de harten verre van hen verwijderd waren, en alle braven en verstandigen zuchtende naar hunnen val uitzagen.
Inderdaad een goed Koning, in den uitnemenden zin van het woord, is een zeldzaam verschijnsel. En dit verschijnsel vertoont zich thans aan den staatkundigen hemel Van Oud-Nederland. Te regt is de regerende Koning een voorwerp van algemeene hoogachting en liefde, daar hij vasthoudt aan de beginselen van geregtigheid en godsvrucht, wandelende in de vreeze des Heeren. Te regt mag Nederland zich op zijnen Koning beroemen, zoo als geen ander volk doen kan, gelijk de Koning op de getrouwheid eener Natie, die thans schier geene wedergade heeft. Zijn jaardag is een waar

{==599==} {>>pagina-aanduiding<<}
volksfeest, dat niet slechts de offers der lippen voortbrengt, maar de ongedwongene offers van verheugde, dankbare en heilwenschende harten.
De jaardag van ieder mensch (laat ik tusschenbeiden in deze algemeene uitweiding mij eenigermate mogen toegeven, om ten slotte op het aangeroerde punt terug te komen) is altoos een merkwaardig tijdstip in iemands leven, merkwaardig zoo niet voor het algemeen, dan toch voor zijne huisgenooten en voor hemzelven. Men verheugt zich bij de geboorte van een kind, dat schreijend de wereld intreedt, als had het een voorgevoel van de wisselvalligheden, die hetzelve ontmoeten zal in een leven, welks dagen kort zijn, en waarin men vaak zat wordt van onrust. De geboortedag echter blijft ons levenslang merkwaardig, en geeft, bij zigne terugkeering, in meest alle welgestelde huisgezinnen, telkens aanleiding tot eene soort van feestelijke vreugde, op die wijze en in die mate, als de bijzondere omstandigheden toelaten. Ouden en jongen omhelzen dan elkander op nieuw als dierbare panden, als getrouwe gezellen en gezellinnen op den dikwijls hobbeligen weg van onze reis door het ondermaansche. Met teedere ontroering spreekt de mond de taal van het verheugd gemoed, dat zich als oplost in vreugdezangen en blijde heilwenschen, verheffende alzoo den zegen van den kleinen kring, die niet verbroken is geworden, gelijk die van zoo vele anderen. Zij hebben allen dezen dag weder mogen beleven. Het mag hun gebeuren, nog te zamen bij elkander in te wonen. Met vreugde tellen zij de jaren van hem of haar, die de lieveling van het hart of de steun van het huis en het geslacht is. En niet genoeg kunnen zij dit geluk roemen, wanneer zij terugzien op de menigte hunner bekenden, die weleer zich insgelijks verheugden, doch nu in rouw gedompeld zijn. Dan schijnt soms het gelaat van den grijsaard te verjongen, indien hij niet te zwaar onder den last des ouderdoms gebukt gaat. Vergenoegd zit hij in 't midden der zijnen, deelende in de verlustiging zoo veel hij kan, en zich ver-
{==600==} {>>pagina-aanduiding<<}
heugende, dat hij nog een toevoegsel van levensjaren heeft mogen ontvangen, of iemand van zijne waarden op dezen
stond daarmede mag gelukwenschen, en zijn opkomend nakroost in gezondheid aanschouwen.
Zulke huiselijke tooneelen, hoe veel ook verschillende van openbare en luidruchtige vreugdebedrijven, kunnen zeer treffend zijn voor den deelnemenden aanschouwer. Zij behooren mede tot die verkwikkende oogenblikken, welke eene aangename verpoozing uitmaken onder de drukke woelingen, zorgen en vermoeijenissen van ons aardsche bestaan. Of zouden dusdanige tooneelen te klein, te kinderachtig heeten, om daarop acht te slaan? Neen voorzeker! Wij moeten veeleer den man beklagen, die in dezelve geen' smaak vindt, wiens zinnen en gevoel reeds te veel zijn verstompt, om door de zachte streelingen van zulke stille en eenvoudige genoegens aangedaan te worden, die sterker prikkelingen tot dat einde noodig heeft, en daarom genoodzaakt is zijn huis te ontvlugten, om in de groote wereld, onder een bedwelmend gedruisch en genot, zijn vermaak te zoeken.
Belangrijk ook is in een ander opzigt de verschijning van onzen geboortedag. Indien men niet enkel aan de zinnelijke verlustiging blijft hangen, maar, als een redelijk wezen, eenigzins ernstig nadenkt, moeten bij zulke gelegenheden ook hooger bespiegelingen het gemoed indringen. Mogen wij ons verheugen over de verlenging van ons leven, of van het leven diergenen, welke ons dierbaar zijn, dan moet het offer van dankbaarheid opstijgen tot Hem, die ons den adem heeft geschonken en tot dusverre bewaard in het land der levenden. Ieder jaar van de voortduring onzes bestaans is eene gifte van den Vader der Liefde, die voor ons zorgt, en wien wij ook daarvoor eerbiedige dankerkentenis verschuldigd zijn. En van Hem zullen wij ook eveneens afhangen in den nieuwen kring, dien wij zijn ingetreden. Wij weten niet, of wij denzelven zullen mogen ten einde brengen. Hoe velen van onze tijdgenooten, die nog in wezen waren toen wij den vorigen begonnen, zijn

{==601==} {>>pagina-aanduiding<<}
reeds verhuisd naar de woningen, van welke niemand terugkeert, en werwaarts wij hen eenmaal zullen volgen. Telkenreize, dat er een jaar bij onzen ouderdom gevoegd wordt, verwijderen wij ons niet alleen verder van den dag der geboorte, maar naderen wij in gelijken tred den dag der ontbinding. Bij de vragen, hoe lang wij geleefd hebben, moeten wij ook in zekeren zin de jaren of dagen tellen, die wij nog leven zullen. En deze telling bestaat voornamelijk daarin, dat ieder dag de laatste zijn kan. En wee hem, die bij zijn verjaringsfeest weigert of schroomt op het einde te letten! Dat einde nadert niet te minder met vaste schreden, maar is niet verschrikkelijk voor den braven, die zijnen Schepper eerde en den menschen weldeed. Hoezeer hem zijn jaardag telkens het snel verloop des tijds herinnert, en tevens de nadering van het uur der scheiding, dit kan tusschenbeiden wel eene ernstiger wending in den loop zijner gewaarwordingen veroorzaken, maar behoeft hem niet te storen in het feestelijk genot, waarvoor de dag bestemd is; want hij heeft zoodanig geleefd, dat hij zonder angst of verschrikking, ja zelfs met zekere stille geestverrukking, het naderend einde kan te gemoet zien onder de heerlijkste uitzigten, die in de toekomst zich voor hem openen.
Dit alles ondertusschen verkrijgt een te treffender aanzien, en maakt daarom de verjaring van iemands geboortedag te merkwaardiger, naar gelange hij naauwer en veelvuldiger betrekkingen tot de wereld heeft. Is hij het hoofd van een talrijk gezin, of een der werkzaamste en nuttigste leden der maatschappij, des te belangrijker wordt het behoud van zijn leven, waarover men zich verheugt, en waarmede men elkander gelukwenscht. Schoon het leven van ieder mensch, ook van den geringsten naar de wereld, van groote waardij moet geschat worden, daar de voeten en handen zoo wel tot het ligchaam behooren als de oogen, en ieder gezond lid, tot het onaanzienlijkste toe, nuttig, ja onmisbaar is,

{==602==} {>>pagina-aanduiding<<}
heeft echter hij, die aan het hoofd van den Staat geplaatst is, den grootsten invloed op de algemeene welvaart. En bovenal mag zijn verjaardag als ten hoogste gedenkwaardig beschouwd worden, voor zoo verre hij de ontzaggelijke magt, die hij in handen heeft, alleen gebruikt tot handhaving van het regt, tot bevordering van 's lands heil, en langs dien weg in de opregte hoogachting en liefde van het volk deelt. Vrijwillig zal alsdan ook de vreugde algemeen zich verspreiden wegens den dag zijner geboorte. Het is dan, dat het groote huisgezin van den Staat feest houdt, geschaard rondom den troon van deszelfs doorluchtig hoofd, als den vader van dat huisgezin.
Hoe vele gewigtige herinneringen moet deze dag den geëerbiedigden Koning, die mede in zijn leven zulke groote lotverwisselingen ondervonden heeft, voor den geest brengen! Daarmede vervuld, (verbeeld ik mij) zit hij op dezen stond neder in den tempel, gewijd aan de dienst van den Heer der Heirscharen, denkende en biddende met het geheele volk! Hoe krachtig moet in dit plegtig uur het gewigt der hooge waardigheid, die hij bekleedt, en de groote pligten, die op hem rusten, op zijn nadenkend gemoed indringen! Van het hofgewoel en de staatzorgen voor een oogenblik ontheven, zal hij in de stille afzondering niet kunnen nalaten met ernstige gepeinzen en Godverheerlijkende gedachten zich bezig te houden, als een Christenvorst, die tot nog hooger dingen geroepen is, en zijne dure verantwoordelijkheid nog klemmender moet gevoelen, dan een Oosterling, levende onder de oude wet, en regerende over een minder verlicht en beschaafd volk. O! mogten de goede wenschen der welmeenenden vervuld, en inzonderheid de gebeden voor het behoud des Konings, voor den luister zijner Regering, voor den Vrede, en de algemeene welvaart van de goede Ingezetenen dezer gewesten, genadiglijk verhoord worden! Welaan, mijne Stad- en Geloofsgenooten! buigen wij ons gezamen-
{==603==} {>>pagina-aanduiding<<}
lijk daartoe ootmoedig hier ter plaatse neder, lovende en aanbiddende den God van Hemel en Aarde!

Harlingen, Aug. 1834.
f. hoekstra.





Herinnering aan den Zweedschen natuuronderzoeker Carel Linnaeus.

Teregt schreef een onzer meest geliefde Dichters, dat het zoet en zalig is, alles, wat goed en groot is, te prijzen. Ja, iemands deugden te verheffen, zijnen naam te prijzen, zijnen lof te verkondigen, dit schenkt vooral een waar genoegen. Het is zoo, dat de borst zwelt, als wij het voorwerp van onzen lof landgenoot mogen noemen; als hij, die in het een of ander uitgeblonken heeft, Nederlander heet: doch, schatten wij de verdiensten van vaderlandsche Mannen en Vrouwen op den regten prijs, wij zijn echter voor die van vreemden geenszins blind, en geven dus ook gaarne hun de eer, die zij verdienen. Zoo mag Zweden zich beroemen, eenen Man voortgebragt te hebben, die door zijn scherpzinnig vernuft de vraagbaak van Europa werd. Hetgeen hij sprak werd geloofd, hetgeen hij bepaalde erkend; zijn woord was eene wet voor alle beschaafde volken; hij verwierf zich een' naam, die altijd der vergetelheid ontrukt zal blijven. Het is de bekende natuuronderzoeker linnaeus, dien wij bedoelen, en wiens korte levensschets wij hier herinneren.
In den jare 1707, op den 24 Mei, werd linnaeus, te Rashult of Röschult, een dorpje in de provincie Smaland, geboren. Zijn vader bekleedde aldaar toen het ambt van Vicaris, doch werd naderhand als Predikant te Stenbrohult beroepen. Deze, een groot liefhebber der natuur in het algemeen en van bloemen in het bijzonder zijnde, schijnt deze drift het eerst in zijnen zoon overgeplant te hebben. Het was namelijk

{==604==} {>>pagina-aanduiding<<}
aan den jongen linné opgedragen, om des morgens vroeg en des avonds na zonsondergang de gewassen in den tuin zijns vaders te begieten, denzelven in het aankweeken derzelven de behulpzame hand te bieden, den grond om te spitten enz. Hij kweet zich met ongemeen genoegen van deze taak, en de uren, die van zijne studiën overschoten, werden meestal in het perk, hem door zijnen vader tot aanmoediging ter eigene beschikking gegeven, doorgebragt. Weldra bemerkte hij, dat zijne gewassen nu en dan door den wind veel te lijden hadden, voornamelijk wanneer die uit het noorden blies, en dit deed hem besluiten, dezelve aan dien kant door eene omheining te beschutten, waartoe hij de takken in het naburige bosch ging opzoeken. Hier ontdekte hij van tijd tot tijd verschillende planten en heesters, welke hij allen met zeldzame weetgierigheid onderzocht en zoo mogelijk op zijn erf overpootte, hetwelk niet weinig bijdroeg tot vermeerdering zijner eerste botanische kundigheden.
Linné, reeds van zijne geboorte af bestemd om zijnen vader in het predikambt op te volgen, werd in het jaar 1717 naar de Latijnsche school te Wexjo gezonden. Hoewel het hem diep smartte, van zijne beminde ouders en bovenal van zijnen tuin te moeten scheiden, vond hij evenwel voor het laatste in zijne nieuwe woonplaats eenige vergoeding. Daar de Rector van het Gymnasium zelf ook een beminnaar der kruidkunde was, gaf hij aan zijnen leerling de vrijheid, om zijne speeluren aan derzelver beoefening te wijden. Deze evenwel, dit verlof een weinig uitgebreid opvattende, besteedde het grootste gedeelte van den dag met het veld te doorkruisen, waardoor hij zijne verdere onderwijzers, die hierin niets nuttigs konden vinden, dikwerf stof tot ernstige berisping gaf. Toen hij evenwel in zijne wandelingen volhardde, beklaagden zij zich hierover bij zijnen vader, die eindelijk besloot, daar hij zijnen zoon voor de studie ongeschikt achtte, hem een handwerksman te doen worden. Reeds was men daar-
{==605==} {>>pagina-aanduiding<<}
over met een' schoenmaker in onderhandeling, die linné tot zich nemen en hem zijn ambacht leeren zoude, toen gelukkig zekere rottmann, Arts te Wexjo, tusschenbeiden trad. Toevallig had deze 's jongelings werkelijken ijver en bijzondere talenten voor de natuurkundige wetenschappen opgemerkt, en wist nu den ouden linné, schoon niet zonder veel moeite, over te halen, om zijnen zoon aan zijne bijzondere leiding toe te vertrouwen.
Van nu af woonde hij bij zijnen beschermer in huis, oefende zich ongestoord in zijn geliefkoosd vak, en maakte daarin de grootste vorderingen. Na een tienjarig verblijf te Wexjo, begaf hij zich naar de Universiteit te Lund, waar hij, reeds toegerust met vele kundigheden, zijne akademische loopbaan opende. Professor stobäus, een zijner leermeesters, met wien hij het meest in aanraking kwam, leerde hem weldra in zijne wezenlijke waarde kennen, en bood hem, door achting en genegenheid gedreven, eene kamer in zijne eigene woning aan, hetwelk linné, ten eenemale van tijdelijke middelen ontbloot, met dankbaarheid aannam. Intusschen zette hij zijne studiën onafgebroken voort, begon een herbarium aan te leggen, en gunde zich dikwerf zelfs de nachtrust niet, om alles toch regt grondig te leeren kennen.
Zijn verblijf alhier was echter van geen langen duur. De Akademie te Upsal, de voornaamste in zijn Vaderland, prijkte te dien tijde met de beroemdste Leeraars in zijne wetenschap; waarom hij besloot, na één jaar te Lund doorgebragt te hebben, zich derwaarts te begeven. Een' geruimen tijd moest hij nu van den onderstand zijner medestudenten leven; hij droeg hunne afgelegde kleederen, lapte hunne versletene schoenen met den bast van boomen voor zich aaneen, en de meesten van hen zouden gaarne hun laatste stuk brood met hem gedeeld hebben.
Dit kwam den beroemden olaus celsius ter oore. Hij onderzocht alles, en men schilderde hem het

{==606==} {>>pagina-aanduiding<<}
karakter en de bekwaamheden van linnaeus zoo voordeelig af, dat hij besloot, zich zijn lot aan te trekken. Even als stobäus te Lund, nam hij den jongeling bij zich in huis, en deed hem in zijn bijzonder onderwijs en gewigtige werkzaamheden deelen. Niet lang hierna hielp linnaeus den Hoogleeraar rudbeck bij het lesgeven in den botanischen tuin, hetwelk hij weldra geheel overnam. Zijne doorwrochte verhandeling over de bevruchting der boomen (de nuptiis arborum) deed hem meer en meer bekend worden en eenigen naam maken, zoodat de Akademie der Wetenschappen te Upsal, iemand zoekende, die de noodige kundigheden bezat, om eene reis door Lapland te doen, tot eene naauwkeuriger ontdekking en nasporing van deszelfs voortbrengselen, hare keus op hem vallen liet. In het jaar 1731 ondernam hij te voet dezen moeijelijken togt; en, niettegenstaande de hoogstzuinige toelage tot deszelfs bestrijding, en de gedurige hinderpalen, die hem voorkwamen, werd dezelve tot volkomen genoegen zijner zenders volbragt.
Na zijne terugkomst begon hij, bij wijze van voorlezingen, in de Natuurlijke Historie les te geven. Het nadrukkelijke zijner rede, de kracht zijner voorstelling, de scherpzinnige bewijzen voor het aangevoerde, alles lokte eene groote schaar van toehoorders tot hem, die den jongen mensch met verbazing hoorden en gadesloegen. Doch hoe jammerlijk werd hij en velen dergenen, die zijne Collegiën bezochten, te leur gesteld, toen men, na korten tijd, door bewerking van Professor rosen, hem het lesgeven verbood, omdat hij niet als Doctor gepromoveerd was! Al zijne plannen en verwachtingen voor de toekomst lagen nu in duigen, en hij bevond zich weder in den droevigsten toestand, daar hij zijn voornaamste middel van bestaan verloren had.
De fortuin scheen evenwel hem niet geheel en al verlaten te hebben. De Baron reuterholm, overtuigd zulks aan niemand beter te kunnen toevertrouwen, liet hem als Gouverneur met zijne zonen eene reis door

{==607==} {>>pagina-aanduiding<<}
Zweden doen, ten einde zij eene betere kennis der bergwerken zouden verkrijgen. Te Fahlun, waar zij zich lang ophielden, leerde linnaeus de dochter van den Geneesheer moraeus kennen, en werd haar minnaar. Dit verstandige en aanminnige meisje stelde haren geliefde in staat, om op eene der buitenlandsche Hoogescholen, waar dit te dien tijde altijd geschieden moest, te promoveren, hetwelk hij tot dusverre, om de groote kosten, die hiermede natuurlijk gepaard gingen, had moeten nalaten. Eenige weken daarna begaf hij zich dan ook naar eene Hollandsche Universiteit, en werd te Harderwijk met glans tot de doctorale waardigheid verheven. De reis herwaarts, over Koppenhagen en Hamburg, en de uitgaven vóór en bij zijne promotie, hadden echter zijne beurs geheel uitgeput, hetwelk hem deed besluiten, zijne toevlugt tot den wijd en zijd beroemden boerhaave te nemen. Deze beval hem bij den Heer clifford te Amsterdam aan, die linnaeus tot het in orde brengen en beschrijven van zijnen grooten Kruidtuin op den Hartenkamp gebruikte, en, nadat hij dit verrigt had, zoo zeer over zijne volbragte werkzaamheden tevreden was, dat hij hem, nevens een groot honorarium voor zijnen arbeid, nog de noodige gelden tot eene reis naar Engeland en Frankrijk schonk. Hier leerde hij de voornaamste Natuurkundigen der achttiende Eeuw kennen, vermeerderde bij den dag zijne groote bekwaamheden, en kwam, na drie jaren afzijns, in Zweden terug, waar hij zich te Stokholm als Geneesheer nederzette.
In de maand Junij 1739 trad hij met zijne steeds trouw geblevene weldoenster in den echt, en verwierf weldra het loon voor zijne uitstekende verdiensten. De klassieke schriften, welke hij reeds van tijd tot tijd uitgegeven had en nog uitgaf, begonnen eindelijk hunne werking te doen. Hij werd eerst tot Bestuurder van het Naturaliënkabinet des Konings en tot Voorzitter der Akademie van Wetenschappen verkozen. Vervolgens mogt hij in 1741 een zijner meest geliefkoosde wenschen vervuld

{==608==} {>>pagina-aanduiding<<}
zien, daar het Hoogleeraarsambt in de Kruidkunde te Upsal hem opgedragen werd. Bijna elke Akademie van Europa wilde nu, toen hij meer en meer in al zijne voortreffelijkheid bekend werd, de eer genieten, om linnaeus te bezitten. Zijne werken stelden eene bijna geheele hervorming in de Natuurlijke Historie daar, die de meeste landen aannamen. Zelfs van de verst afgelegene gewesten ontving hij nu de voordeeligste en vereerendste uitnoodigingen. De Spaansche Regering bood hem eene jaarlijksche toelage van tweeduizend piasters en de voorregten van den Adelstand aan, zoo hij zich daar wilde vestigen; terwijl hij de vrijheid genieten zoude, om de Hervormde Godsdienst te blijven belijden.
Hoe aanzienlijk zulke aanzoeken ook waren, zij werden allen door linnaeus afgeslagen, daar hij niet besluiten kon zijn Vaderland te verlaten. Het leed dan ook niet lang, of zijne vaderlandsliefde, in dezen gebleken, werd op eene schitterende wijze beloond. Gustaaf III verhief hem, in het jaar 1753, tot Ridder van de Noordster, en in 1756 tot den Adelstand, met een verdubbeld jaarlijksch inkomen en het bezit van een schoon buitengoed. De beroemdste Akademiën stelden er eene eer in, hem hun medelid te mogen noemen; terwijl vele jonge lieden, en zelfs Professoren, hun land verlieten, om den Noordschen Leeraar te gaan hooren. Bij het lesgeven in de vrije natuur was linnaeus dikwerf van tusschen de twee- en driehonderd leerlingen vergezeld. Ontdekte deze schaar een nieuw, tot nog toe haar onbekend gewas, dadelijk werd hetzelve aan den grooten Man overhandigd, en met ingespannen aandacht hoorde men dan deszelfs verklaring.
Zoo leefde linnaeus, onafgebroken werkzaam aan het heil der menschheid en de bevordering der wetenschappen, voort, tot dat de dood hem van deze aarde, waar hij zoo veel goeds en groots gesticht had, wegnam. Hij overleed den 10 Januarij 1778, en werd met veel plegtigheid in de Domkerk te Upsal begraven. De Koning, die ware verdiensten zeer wel op prijs wist te

{==609==} {>>pagina-aanduiding<<}
stellen, betreurde openlijk, in eene redevoering voor de Rijksstenden, het verlies van den grootsten Natuurkundige, en liet een' penning te zijner nagedachtenisse slaan.
Men vindt nog in zijne geboorteplaats een' zwaren lindeboom, naar welken zijne Voorouders de bijnamen van lindelus, tilyander en linnaeus bekomen hebben.
Met het volste regt wordt hij als Hervormer der Natuurlijke Historie, en zijn nieuw geordend, naar hemzelven genoemd systema, als het beste aangemerkt.
Ook als mensch kon linnaeus anderen ten voorbeeld verstrekken. Hij bezat een godsdienstig braaf karakter, en, zijner spreuk, boven zijne groote vergaderzaal geplaatst: Innocui vivite; Numen adest, (Leeft onberispelijk; eene Godheid is tegenwoordig) immer gedachtig, was zijn levenswandel zoodanig, dat hij gerust de Eeuwigheid kon ingaan.

Rotterdam, 22 Aug. 1834.


S.v.E.





Tafereelen uit het maatschappelijk leven der Noord Amerikanen.

(Vervolg van bl. 514.)

De Zondag te New-York. - Rangzucht. - Loterij.

Ieder volk heeft zijne nationale feesten. De gansche Christenheid in Europa viert den zondag, en na de godsdienstoefening wijdt men veelal eenige uren aan uitspanning en gezellige vreugde. In Engeland worden de zondagen reeds plegtiger en somberder; maar in Amerika zijn dezelve ongemeen treurig. Men toont overdrevene naauwgezetheid en bekrompene gehechtheid aan gewoonten. Eenmaal voormiddags en eenmaal namiddags stroomen de scharen der geloovigen langs den Broad-way naar hunne verschillende bedehuizen; buitendien zijn de straten ledig, de winkels en huizen gesloten. De stilte van het graf heerscht er alsdan, en het is niet raadzaam, dezelve af te breken. De bekoorlijke omstreken worden slechts door Negers en dienstboden bezocht, welke des avonds bij hunne terugkomst een weinig levendigheid in de stad brengen. Oppassers, of rustbewaarders, kennelijk aan hunnen lederen pet en dikken, van onder met ijzer

{==610==} {>>pagina-aanduiding<<}
beslagenen stok, waken tegen alle stoornis van den rustdag, en staan te dien einde op kleine afstanden van elkander gereed, om openbare vreugde en vermakelijkheden te beletten. (*)
Intusschen zijn de kroegen vol menschen, die daar in stilte drinken, terwijl gewoonlijk de deur half open staat. Daar treedt uit zoodanig huis een vrolijke knaap, in Duitsche boeren-kleederdragt. Hij geeft aan zijn hart lucht, en juicht van vreugde, dat hij in het land der vrijheid zich bevindt. Maar de naaste oppasser roept hem toe: Stil, knaap! De jongeling verstaat hem niet, en stoort zich geenszins aan de waarschuwing. De man met den stok slaat hem den nieuwen hoed van het hoofd. De Duitscher zoekt gelijk met gelijk te vergelden, vergrijpt zich aan den achtbaren policiepet, en het vrije volk van New-York, zich in deszelfs rustbewaarder gehoond achtende, valt woedend op den rustverstoorder aan, en sleept hem naar den tower. Ten zelfden tijde werden er met hem andere rustverstoorders binnengebragt - een Zwitser, die op straat had gesloten; twee Franschen, die te zamen zeer luid gepraat en daarbij schaterend gelagchen hadden; eene Zwabische familie, welke plannen voor de toekomst maakte, waardoor, omdat allen te gelijk snapten, een groot rumoer ontstond; eene halve Wurtembergsche gemeente, welke de stoutheid had gehad, op zondag een vaderlandsch liedje aan te heffen. Die allen werden, onder een' sterken toevloed van menschen, naar den tower gevoerd, en, dewijl zij eerst weinig lust toonden, om van zoo onverwachte herbergzaamheid gebruik te maken, door de stokslagen der rustbewaarders genoodzaakt, zich te onderwerpen.
Buiten deze, nu en dan plaats hebbende, opschuddingen, is het op straat zoo ongemeen stil, dat men alleen het fashionable slepen der voeten, den eigenlijken zondagstred van de ontelbare, uit de bedehuizen terugkeerende, menigte, en het geschreeuw van den kleinen loofvorsch hoort. Het gebeurt intusschen ook, dat hier en daar een Kwaker of andere ijveraar eene soort van preek houdt op straat.

{==611==} {>>pagina-aanduiding<<}

De zondag heeft dus zekere eentoonigheid, die echter in de lange en vervelende avonden dikwijls door het ontstaan van brand wordt afgebroken. Dit gebeurde ook thans weder. Daar het een schoone zondagavond was, wandelde ik met mijne kinderen. Op verscheidene plaatsen ontstond brand. De verwarring, hierdoor veroorzaakt, deed mij besluiten, om naar huis terug te keeren. Ik kwam voorbij den winkel - salon, zegt men hier - van den friseur charles martell. Dezelve was gesloten; doch men hoorde achter de deur eene guitarre, die een volksliedje, dat half luid gezongen werd, accompagneerde. Onwillekeurig bleef ik een oogenblik staan; dit voorbeeld volgden meer anderen, en weldra had zich een kleine troep gevormd. Eigenlijke policie is er in Amerika niet; maar oppassers of rustbewaarders loopen er in menigte door de straten. Één derzelven stond dan ook weldra bij ons. Toen hij het snarenspel vernam, sloeg hij met zijnen vreeselijken ambtsstok op de deur. Charles martell trad buiten, en zeide, met veel tegenwoordigheid van geest: ‘Mijnheer de straat-officier! en gij, mijne lieve Ladys en Gentlemen! stelt u gerust; in mijn huis wordt de Sabbat niet ontheiligd. Alleen om den heiligen dag Christelijk te eindigen, heb ik met mijn gezin eenen lofzang aangeheven.’ - ‘Dat mag zijn,’ sprak de door den nieuwen titel gevleide dienaar van den Staat. ‘Het is kerkgezang,’ mompelde de menigte en verwijderde zich.
Toen ik te huis was gekomen, en zat te peinzen over de ontmoetingen van dezen avond, werd ik somber te moede. Om uit die stemming te geraken, zettede ik mij voor de piano neder. Naauwelijks had ik eenige toonen aangeslagen, of een paar steenen vlogen door het venster; mijn groote spiegel viel in stukken op den grond, en mijne lamp ging uit. Bevende sloop ik in mijn bed, en wenschte het vrije, onafhankelijke, oppermagtige volk der Vereenigde Staten een' goeden nacht! Wie weet, welke wenschen uit den tower, te gelijk met den mijnen, naar den hemel opstegen!... Intusschen vindt men bij vele lieden eene piano of een klavier staan. Het is door de mode een stuk huisraad geworden, even zoo onontbeerlijk als de groote Bijbel. Beide schijnen in de meeste huizen opzettelijk zoo geplaatst te zijn, dat ze in het oog moeten vallen; maar beide hebben ook dit gemeen, dat ze soms in langen tijd niet geopend worden.
Vele straten worden op zondag met ketens versperd, zoo-
{==612==} {>>pagina-aanduiding<<}
dat men door dezelve niet kan rijden. Eene Amerikaansche stad heeft geene andere wandelplaats, dan de straat. Alleen in New-York is men zoo verre van de strengheid afgeweken, dat de ketens een paar uren op den dag weggenomen worden.
Speelkaarten en dobbelsteenen mogen niet verkocht worden; biljart en damspel zijn verboden; men kent het schaakspel naauwelijks. Intusschen is dit zoo hebzuchtige volk aan hazardspelen overgegeven. Er wordt even sterk gespeeld als gedronken. De verbodene biljarts en faro-banken bestaan bijkans in het openbaar, ofschoon ze volgens de wet er niet mogen zijn. De burger stadsopziener en de burger wijkmeester zien gaarne iets door de vingers, wanneer dit eenig voordeel aanbrengt. Somtijds echter doen zij amsbtwege onderzoek en bekeuren de overtreders; maar als zij dan de bij de wet bepaalde boete, en wat er verder te halen mag zijn, ingevorderd hebben, trekken zij stilletjes weder af. Zoodanige biljart vult de beurs der ambtenaren. De regter van het zoogenaamde geregtshof in Deuse-street trekt van de biljart van het in zijne wijk bestaande Fransche koffijhuis een jaarlijksch vast inkomen van 400 dollars. Deze man - het is niet te ontkennen - verstaat zijne belangen. Men houdt hem reeds voor een' hoogeerwaardigen Gentleman, uit wien binnen kort een groot man worden kan; namelijk zoodanig een, die, ofschoon weinig beteekenende, rijkdom heeft verkregen.
Adel en eertitels zijn, volgens eene wettelijke verordening, afgeschaft. Dit betreft echter alleen den erfelijken adel en dien van verdiensten, gelijk ook de Europesche titels; want de Amerikaansche geldaristokratie heeft hare eigene rangorde en eene strenge gezetheid op zekere onderscheidingen. Ik wil dit met eenige voorbeelden ophelderen.
Van iemand sprekende, vraagt men: Wat is de man waard? Wordt er geantwoord: Duizend dollars jaarlijks, zoo is hij van goeden stand. De zoodanige behoort tot de eerste klasse boven het gemeen. Eene woning, die 500 dollars kost, geeft aanspraak op dezen rang, beneden welken men tot den geringen stand wordt gerekend. De tweede klasse moet een inkomen van ten minste 2000 dollars hebben, en heet dan zeer eerwaardig. Tot de derde klasse, de lieden van hoogen stand, behooren die, welke 5000 dollars verteren kunnen. Die tweemaal zoo veel hebben, maken de vierde klasse uit, die der hoogeerwaardigen; en met 20,000 dollars is men een groot man. Nooit zal een groot man zich met iemand van hoogen

{==613==} {>>pagina-aanduiding<<}
stand in gemeenzaam gesprek inlaten, noch eene hoogeerwaardige op een bal met eenen zeer eerwaardigen dansen. De dansmeester moet dus naauwkeurig den staat der lieden kennen, welke op de partij zijn; want men houdt het voor zeer onwelvoegelijk, dat een Gentleman eene Lady ten dans vraagt. Het is het werk van den dansmeester, de paren bij elkander te schikken, waarbij alleen op den rang gezien wordt. Zelfs bij de gewone oefeningen op de zoogenaamde dans-akademiën moet deze rangorde onder de leerlingen in acht genomen worden.
Alle personen van rang voeren ook nog den titel van Esquire; een naam, die mede aan hen wordt gegeven, wier gegoedheid wel twijfelachtig is, maar die tot eenen stand behooren, welke, althans in andere landen, studiën vereischt, zoo als regters, advocaten, geneesheeren. Een ambt van den Staat geeft op zichzelve gene aanspraak op onderscheiding; integendeel, de ambtenaar moet zich naar het volk schikken, en zelfs allerlei lompheden, ook van den geringsten burger, verdragen.
De laagste volksklasse - the low people - weet intusschen zekere regten te handhaven, en stelt zich met zekeren schijn van gelijkheid tevreden. De schoenmakers-leerling b.v. brengt een paar laarzen naar een groot man - eerst reikt hij hem de hand, en geeft dan de laarzen. Terwijl de groote man de laarzen past, zet de knaap zich bij den haard neder en warmt de voeten, welke hij boven het kolenvuur uitsteekt. Mijn bakker, die aan zijne klanten het brood op eene kar toevoert, brengt mij nooit het mijne, zonder een weinig bij mij uit te rusten; en overvalt hij mij bij het ontbijt, zoo gaat hij aan tafel zitten, en verzekert mij, dat ik eene goede oude Fransche vrouw ben, ofschoon ik naauwelijks 36 jaren tel. (*) De man snapt dan gewoonlijk van allerlei, b.v.: Ik moet maar zoo voortvaren, hem geregeld te betalen; want hij is een zeer beschaafd Gentleman - hij had thans wel eene schoone gelegenheid, om bankeroet te maken, daar hij meer dan duizend dollars voor meel schuldig was; maar dit ware voor eenen Gentleman van zijne soort te gering. Bovendien, hij hoopte eerlang tot Stadsopziener gekozen te worden, en daartoe had hij bijzonder den invloed van een' zijner schuldeischers

{==614==} {>>pagina-aanduiding<<}
noodig, die een man van hooge waarde, een hoogeerwaardige is. Bij het weggaan eindelijk zegt hij, met de eene hand den hoed opzettende en mij de andere toereikende: Begrijpt ge, Madam? - Stadsopziener heet die ambtenaar, welke er voor zorgt, dat veegsel en andere vuilnis uit de huizen juist in het midden der straat op hoopen geworpen worden. Negers komen dezelve, wanneer ze niet vroeger door den wind verstuiven, op karren laden en wegvoeren, om ze in het water te werpen. Staat zoodanige hoop slechts één' voet buiten de rigting, zoo blijft dezelve onaangeroerd staan, tot dat de opziener dien afzonderlijk laat weghalen; waarvoor hij dan betaling der kosten, benevens eene willekeurige geldboete van twee of drie dollars, vordert van den overtreder. Hoe beter dus de burger opziener met de burgeressen dienstmeiden in verstandhouding leeft, des te voordeeliger wordt zijn post. Zoodra mijn bakker dit ambt verkrijgt, zal hij den titel van broodhandelaar aannemen. De schoenmaker, die aan verscheidene knechten werk verschaft, noemt zich schoenfabrikant; en kan hij nog daarenboven een gelukkig bankeroet maken, dan wordt er van hem een aanzienlijk man - een aristokraat. Zoo gaan gelijkheid en rangzucht hier op eene verwonderlijke wijze gepaard. Ik heb er in mijn dagboek onderscheidene voorbeelden van opgeteekend.
Ofschoon spelen en loterijen tegen de wet strijden, bestaat er toch van landswege eene loterij, die door de Regering beschermd en begunstigd wordt. Een Jood, afkomstig uit Amsterdam, vormde een plan daartoe, en wist hetzelve zoo aannemelijk te maken, dat men hem de loterij in pacht toestond. Als doel der oprigting wordt namelijk het vernietigen der staatsschuld opgegeven. Het geheel is zeer wel naar het volkskarakter berekend, en geene misleiding vergeten, om den met de kansrekening onbekenden te verblinden. Geen middel blijft onbeproefd, om de buitendien reeds woedende hebzucht nog meer te prikkelen. Het erbarmelijkste marktgeschreeuw, waarover de geringste straatzwetser in Parijs zich schamen zoude, wordt hier nog met het beste gevolg aangewend. Op eene onbeschaamde wijze worden leugenachtige berigten van uitbetaalde prijzen in de nieuwspapieren geplaatst. Van dien aard is b.v. de volgende aankondiging: ‘Eene jonge Lady in deze stad heeft bij de laatste trekking den kapitalen prijs van dertigduizend dollars gewonnen, waardoor zij eene zeer begeerenswaardige partij is geworden. Zij

{==615==} {>>pagina-aanduiding<<}
gelieve aan mijn steeds gelukkig kantoor zich te vervoegen, om haar geld te ontvangen. - Clap, Broad-way’ enz. Dikwerf leest men dergelijke aankondigingen. Ik heb echter nooit gehoord, dat men meer dan den inleg, die van zeven tot tien dollars bedraagt, heeft gewonnen; en daarvan wordt nog dertien ten honderd afgetrokken. Achter de vensters van deze huizen des geluks ligt geld opgestapeld. Boven de deur staat met groote letters op doek gedrukt: Komt binnen! Een voor den ingang loerende persoon, dien men hier beambte noemt, herhaalt zeer luide deze uitnoodiging, terwijl hij met vele buigingen en pligtplegingen den voorbijgaanden gedurig voor de voeten loopt en verzekert, dat het binnentreden niets kost. De kamer is overal met lijsten behangen, waarop groote cijfers staan. De president van het bureau, zoo als hij zichzelven betitelt, verklaart den binnenkomenden, dat alle deze cijfers de kapitalen aanduiden, welke bij hem getrokken zijn, en hij noemt zonder bedenken de personen, die zoo gelukkig waren. Terwijl hij hiervan hoog opgeeft, hoort men achter het kantoor geld tellen. Dan wordt de nieuweling achter een afschutsel geleid, alwaar men hem eene afbeelding van alle genietingen, welke voor een lot van slechts tien dollars te bekomen zijn, laat beschouwen. Die schilderijen doen gewoonlijk de bedoelde werking, zoodat de vrijwillige bijdrage tot vernietiging der staatsschuld volgt. Daar zijn er, die willen, dat de schuld reeds lang geheel vernietigd had moeten zijn. Dit althans lijdt geen' twijfel, dat de Jood rijk is.
Ieder jaar spreekt een Senator eene krachtige rede tegen de loterij uit, en dringt op de afschaffing aan. Zijn voorstel vindt ondersteuning; want zijne gronden zijn onwederlegbaar: Het doel is bereikt; het middel moet dus ophouden; een middel, hetwelk, strijdig met de wetten des lands, tot schande derzelven plaats heeft, de zedelijkheid des volks benadeelt, en, zoo als eene menigte regtzaken bewijzen, verkwisters, bedriegers, dieven, vele bedelaars en misdadigers voortbrengt - en daarbij blijft het. Niemand denkt er aan, om het tegen te spreken; de redevoering wordt gedrukt, en de loterij-beambten noodigen hunne geëerde vrienden en bekenden dringend, om toch den korten tijd zich ten nutte te maken, die hun nog overblijft, ten einde op zoo gemakkelijke wijze rijkdom te verkrijgen, daar het hof van vrouw Fortuin van nu af aan gesloten zal blijven voor de Vereenigde Staten. Intusschen schijnt dit alles slechts een middel der staatkunde te zijn, om

{==616==} {>>pagina-aanduiding<<}
de speelwoede nog meer aan te wakkeren, opdat eene zoo milde bron niet vervloeije of opdrooge. Dit althans werd mij gezegd door welonderrigte lieden; en eene ondervinding van zes jaren heeft zulks telken jare volkomen bevestigd.
(Het vervolg hierna.)



Iets over de parijsche Omnibus-restaurans.


Des gens enfournent, 
D'autres défournent, 
Aux broches tournent 
Veau, boeuf et mouton. 
La table est mise, 
La chère exquise! 
 
béranger. 


Waarschijnlijk hebben deze regels van den wulpschen béanger zekeren Burggraaf de botherel op het gelukkige denkbeeld gebragt, - inderdaad geen der zonderlingste in deze hoofdstad der ontwerpmakers - om wandelende Gaarkeukens, naar de soort van rijtuig, die ze bevat, door hem Omnibus-restaurans gedoopt, te Parijs in te voeren; zoodat elk jong gezel, die er niet eens mes en vork op nahoudt, om etenstijd slechts uit zijn venster behoeft te wenken, om eene gedekte tafel met allerlei spijzen naar believen te bekomen. Het vertelseltje: Tafeltje, dek u! wil de Burggraaf waar maken, met dit kleine verschil alleen, dat men het eerste om niet, het andere voor kontant geld erlangt. Maar de aankondigingen, nopens de treffelijke toebereiding en het smakelijke der spijzen, de prompte bediening, de keur der geregten, zijn zoo uitlokkend, dat een lekkerbek daarbij moet watertanden. Ook de kelder marcheert te gelijk met de keuken, en men behoeft slechts den wijn te noemen, dien men verlangt, om denzelven op staanden voet in den beker te zien schuimen. De Burggraaf is begonnen, met een gebouw, voorzien van groote keukens, aan te koopen. In vervolg van tijd, stelt hij zich voor, zijne inrigting meer en meer uit te breiden, zoodat hij ten laatste voor de 800,000 inwoners van Parijs zou kunnen koken. Geheel Parijs wordt intusschen uitgenoodigd, de fraaije inrigting te komen zien. En inderdaad, het is der moeite wel waardig! Men bewondert reeds

{==617==} {>>pagina-aanduiding<<}
den ontzaggelijken vleeschketel in het Hotel der Invaliden, waarin voor eenige honderden personen soep en vleesch gekookt wordt, en die zich vertoont als een vijver in eene buitenplaats, zoo groot en diep is hij: die des Burggraafs zal dan wel een' dijk gelijken, die eene zee van soep, met eilanden van vleesch, omgeeft! Geen brouwketel ter ontvangst, geene emmers ter uitschepping toch leverden hier een' toereikenden maatstaf. Intusschen, terwijl de proef op kleinere schaal genomen wordt, laat de Burggraaf, in stede van, zoo als het eerst luidde, een groot vermogen aan de inrigting op te offeren, thans aankondigingen in de couranten plaatsen, waarbij de kapitalisten, kleine zoo wel als groote, uitgenoodigd worden, in dezelve deel te nemen, bij wijze van aandeelen van 750 fr. Een goed Koffijhuis te Parijs, beweert hij, ontvangt dagelijks 1500 fr., en hoe weinig artikelen, vergelijkenderwijze, levert hetzelve op: zou dan eene algemeene spijs-, koffij- en wijn-inrigting niet op 80,000 fr. 's daags, of omtrent dertig millioen jaarlijks, kunnen rekenen?.... Daarbij belooft de ondernemer den kooplieden, die aandeelen nemen, belangrijke leverantiën, anderen weêr een' post, als boekhouders, keldermeesters, koks enz. Alles kan hij gebruiken, geld, waren, personen: met het eerste wil hij evenwel beginnen; het overige zal van zelve komen.
In de nieuwste Vaudeville, de Toren van Babel, aan welke een dozijn Dichters gearbeid hebben, en die vóór de vertooning even veel geruchts gemaakt heeft, als weinig of geen na de uitvoering, wordt ook de Omnibus-restaurans gehekeld, die, naar het groote plan des Burggraafs, inderdaad óf eene afzetterij óf eene dolzinnigheid is.







Nog iets over de wiskundige ontdekking van Daniël Waeywel.

Den Heere Redacteur der Vaderlandsche Letteroefeningen.
In UEds. geacht Maandschrift (voor Augustus, 1834, No. X) is een stuk geplaatst ‘over daniël waeywel en eene wiskundige ontdekking, door hem gedaan;’ doch er zijn in de daarin voorkomende berekeningen, welke dienen moeten, om de door waeywel gevondene getallen met de bekende proportie te vergelijken, aanmerkelijke vergissingen ge-
{==618==} {>>pagina-aanduiding<<}
slopen, welker aanwijzing aan sommige lezers, en welligt ook den geëerden inzender zelven, niet onbelangrijk zijn zal, daar de beoordeeling der meerdere of mindere waarde van waeywel's ontdekking grootendeels van de uitkomst dier berekeningen afhangt.
De tiendeelige breuken op bladz. 468 zijn reeds op zichzelve onjuist. Dezelve zijn blijkbaar ontstaan door de deeling van 7 door 22, 113 door 355 enz.; maar
7/22 is = 0,3181818 enz.	niet = 3,181818 enz.
113/355 is = 0,318309 enz.	niet = 3,18309 enz.

Op deze wijze echter is men niet gewoon de verhouding van de middellijn tot den omtrek des cirkels uie drukken, en kan men dezelve ook niet toetsen aan het Ludolfiaansche getal 3,14159 enz. Omgekeerd, men deelt 22 door 7 en vindt 3,1428571 enz. of 355 door 113, hetwelk 3,14159292 enz. oplevert. Deze laatste proportie is, honderd jaren vóór den leeftijd van waeywel, door adriaan metius (niet snellius) gevonden, en verschilt geen vierdehalf millioenste met het ware getal. Het getal 3,14159265 enz. namelijk is door de nieuwere wiskundigen niet ‘aangenomen,’ maar strikt wiskundig bewezen en tot een groot aantal decimalen zoo naauwkeurig berekend, dat men de grenzen, binnen welke de juiste quadratuur ligt, met alle zekerheid bepalen kan; zoodat men, b.v., bij de cijfer 2 ophoudende, mathematisch zeker is, dat 3 op die plaats te groot zoude zijn. De proportie 1683:5288 daarentegen, door waeywel opgegeven, en dat nog wel als volmaakt naauwkeurig, is in de practijk onbruikbaar, en in theorie zeer onvoldoende. Zij geeft namelijk in decimalen 3,142008, terwijl de omtrek eens regelmatigen veelhoeks van 160 zijden om den cirkel beschreven, en dus grooter dan de cirkel, blijkens eene gemakkelijke berekening, niet meer dan 3,141989 bedraagt.
Hieruit blijkt dus de reden, waarom in de gewone wiskundige werken niets van die ontdekking vermeld, en waarom aan waeywel de premie voor het vinden der quadratuur niet uitbetaald is. Trouwens, het door hem gevonden resultaat, eene eeuw na vieta, van ceulen en metius, was zelfs de f 500 niet waard, die hem als gratificatie zijn toegelegd, ten zij er in den loop zijner (hoewel valsche) demonstratie het een of ander gevonden wierd, ‘waaruyt in tijden en wijlen nog wel goede saken sou-
{==619==} {>>pagina-aanduiding<<}
den konnen voortkomen,’ hetwelk echter niet schijnt verwezenlijkt te zijn.
Overigens komt de naam van waeywel ook voor (doch insgelijks uit delarue overgenomen) in een curieus boekje, door gillis bovy, stads timmerman te Zutphen, geschreven en aldaar in 1754 uitgegeven, welke bovy de quadratuur in de getallen 7:22 naauwkeurig meende gevonden te hebben, niettegenstaande ‘vele geletterden hem daarvan een (NB) verkeerd denkbeeld zochten te geven!’
Het blijve nu aan UEd., Mijnheer de Redacteur, overgelaten, of, en zoo ja, op hoedanige wijze, UEd. van deze geringe bijdrage eenig gebruik zal willen maken; en, daar het hier hoofdzakelijk om afgetrokkene bespiegelingen, en niet om persoonlijke meeningen te doen is, zoo zij het den steller vergund, deze slechts te onderteekenen met

12 September, 1834.


π.


Beethoven's laatste poging.

Bij eene repetitie van 's mans Fidelio te Weenen wilde hij zelf de Opera besturen. Hij greep den maatstok, en sloeg in 't ronde, even als iemand, die in de lucht schermt, of liever, gelijk een blinde Koning, die tot zijn volk meent te spreken, en in een ledig veld zijne stem verheft. De oude man had namelijk het gehoor verloren, en stond daar nu met zijne stoppelige grijze kruin, vergrijsd gelaat en kleine graauwe oogen; alleen de laatsten waren nog van echten stempel; maar de maat was hem ontgaan, en de schepper der Fidelio wierp de tempo's als een chaos door elkander. Niets aandoenlijker, dan een vader, die zijn kind wil liefkozen en - het smarte aandoet! De Orchestmeester umlauf stond achter hem, en sloeg de regte maat; en terwijl de oude, eigenlijke held zijn oud, wigtig zwaard meende te zwaaijen, zwaaide hij slechts een' galanteriedegen! Nog vóór de uitvoering der Opera voor het publiek gevoelde hij zelf zijn onvermogen, en stond den muzikalen schepter met een gebroken hart af.


Anekdote wegens Hendrik IV.

Van persoon onderscheidde hendrik IV zich niet gunstig.

{==620==} {>>pagina-aanduiding<<}
Mevrouw de simier, gewoon hendrik III te zien, zeide, toen zij genen voor het eerst zag: ‘Ik heb den Koning gezien, maar niet zijne Majesteit!’





De herfst.


Vaarwel, gij balsemende lucht, 
Met duizend geuren als bevrucht; 
Vaarwel, gij schomm'lend groen der boomen! 
Reeds daalt het gele blad op de aard'; 
Reeds treurt, ontsierd, de bloemengaard: 
De gure herfstdag is gekomen. 
 
Het ooft verkrijgt een' hooger' blos; 
De rijpgestoofde vrucht laat los, 
En tuimelt in den schoot der blad'ren. 
Heil hem, die uit des levens schat 
Iets beters, dan een dorrend blad, 
Voor zich en and'ren kon vergad'ren! 
 
Schud vrij uw zomerkleeding uit, 
Natuur! bij 't schorre windgeluid; 
Wij hebben 't schoone en 't goed' genoten; 
Wij danken Hem, wiens liefde ons gaf, 
Hij neme ons 't kort genot weêr af, 
Om 't namaals dubbel te vergrooten. 
 
De blaauwe lucht, in floers gehuld, 
Is met geen zang'renkoor vervuld, 
Maar stort de kille regenvlagen, 
Den scherpen hagelsteen op 't veld: 
't Is nu de tijd van ruw geweld; 
Nu zal natuur haar rouwkleed dragen. 
 
De beemd wordt stil, als de avond valt; 
Geen vrolijk lied des landmans schalt 
Bij 't vlijtig, werkzaam, nuttig leven; 
Geen wand'laar zoekt het sling'rend pad, 
Maar bergt zich in de muffe stad, 
En vliedt de doodsche, nare dreven. 
 
Een enk'le loopt misschien nog rond, 
Die buiten altijd vreugde vond; 

{==621==} {>>pagina-aanduiding<<}

Daar sloeg hem 't zwellend harte ligter; 
De herfstbui dring' door kleed en hoed, 
Hij gaat zijn' weg, vol lust en moed: 
Het is een eenzaam wand'lend dichter. 
 
Hij zingt zijn lied en zingt het weêr, 
Hervormt en vormt het keer op keer, 
Blikt links en regts naar nieuwe beelden, 
En schrijft het neêr met zwaneschacht, 
Opdat, waar hem de Muze lacht, 
Eens and'ren in die lachjes deelden. 
 
Dan kom' de winter, koud en guur; 
Hij oogst met lust, op 't feestlijk uur, 
Wanneer het spreekgestoelt', hem wachtend, 
Weêrgalmen zal van lied op lied; 
En smaak' de herfstvrucht velen niet, 
Het handgeklap is leedverzachtend. 
 
Vaarwel dan, balsemende lucht, 
Met duizend geuren als bevrucht! 
De winter tooit reeds zijne altaren; 
De Muzenzoon zoekt rijm en beeld, 
En slingert, waar hij oolijk steelt, 
Zich versche lauw'ren om de haren. 
 
Zoo kom dan, barre winter, kom, 
En lok den fieren dicht'rendrom, 
Om herfst- en zomervrucht te plukken! 
De mensch poogt, wat hij hoort en ziet, 
Wat hij verlangt, verduurt, geniet, 
Toch eens in dichtmaat uit te drukken. 
 
Gezegend zij die oogst voor 't land, 
Voor 't kloppend hart en 't koud verstand, 
Voor spreekgestoelte en heete zalen! 
Kom, norsche winter! 't wordt uw tijd; 
Men wacht en worstelt reeds om strijd, 
Die magazijnen uit te halen! 


R.


b.t.l.w.



{==622==} {>>pagina-aanduiding<<}

Het lot der vinken. (*)


Vinkjes! die, door drang of lust, 
Van een vergelegen kust, 
Deze streken komt bezoeken, 
Waar de list u zal verkloeken, 
Waar uw leven wordt belaagd, 
Ach! gij hebt te veel gewaagd. 
 
Was de prikkel tot dien tocht 
Honger, die voldoening zocht? 
Poogt ge aan boomen, rijk beladen, 
Uwen eetlust te verzaden? 
Of aan rijp geworden graan 
Ongestoord te gast te gaan? 
 
Dan, dan komt ge veel te laat, 
Daar den boom, die ledig staat, 
Al de vruchten zijn ontdragen, 
't Graangewas, reeds afgeslagen, 
In de schuur is opgetast, 
En op 't veld geen spruitje wast. 
 
Vinkjes! zeker vondt ge hier 
Niets, dan vlieg of worm of mier, 
Of een graantje, in de akkersneden, 
Dat de schoven is ontgleden, 
Zoo 't bedrog, dat op u wacht, 
U geen spijs had toegedacht. 
 
Als de herfst haar draden spint - 
Als er hagelbui en wind 
Door beroofde takken snuiven 
En het boomloof doen verstuiven, 
Houdt verraderlijk beleid 
Zich op uwe komst bereid. 
 
't Spreidt zijn netten, dun en licht, 
Naauw'lijks merkbaar voor 't gezicht; 
't Maakt uw broeders, die, te voren, 
Ook de vrijheid hier verloren, 

{==623==} {>>pagina-aanduiding<<}

Zelfs in hunn' gevangen staat, 
Dienstbaar tot een nieuw verraad. 
 
't Strooit zijn korrels op den disch, 
Die, voor 't oog, verleidend is, 
Als ge u voelt door honger nijpen: 
't Doel is, dat ge toe zult grijpen, 
En, voor 't dreigend onheil blind, 
Vrees en schuwheid overwint. 
 
Niet slechts tegen uw gezicht 
Is het slim bedrog gericht, - 
Neen! 't betoovert ook uwe ooren, 
Wien 't Sirenenzang (†) doet hooren, 
Als uw eigen landgenoot 
Lokt tot slavernij of dood. 
 
Wantrouwt, wat gij hoort of ziet; 
't Is geveinsdheid, die 't u biedt. 
Ras zijt gij geboeid of lijken, 
Zoo gij 't waagt om neêr te strijken, 
En in 's gastheers net geraakt, 
Die zijn' disch tot moordveld maakt. 
 
Vroegt gij: ‘Is dan 't nut zoo groot, 
Dat de mensch uit onzen dood 
Voor zijn leven weet te trekken? 
Kan 't tot vreugde of roem hem strekken, 
Dat zijn hand, van ons geslacht, 
Duizenden heeft omgebragt? 
 
Kent hij 't nut der vinken niet? 
't Voordeel, dat hun komst hem biedt? 
Daar we op duizend diertjes jagen, 
Die aan teed're wortels knagen, 
Met een' beet, die doodend kerft, 
Zóó, dat plant en vruchtknop sterft. 
 
Is hier de oorzaak spijsgebrek? 
Schuilt ze in vreemden lust of trek, 
Die uit satheid wordt geboren? 
Zou hem ons gezang verstoren? 
Is 't uit overvloed van tijd, 
Dien hij, nutt'loos moordend, slijt?’ 

{==624==} {>>pagina-aanduiding<<}

Wat gij vroegt, sloeg, naar ik gis, 
('t Laatst' vooral) den bal niet mis. 
'k Weet - en waag 't - u meer te zeggen, 
Schoon dat woord den grond mogt leggen, 
Dat een vinker, die het hoort, 
Door de waarheid wierd verstoord. 
 
'k Acht of vrees zijn gramschap nooit. 
Als hij stout mij tegengooit, 
‘Dat zoo wel der vog'len leven 
Is in 's menschen magt gegeven, 
Als 't viervoetig dier en visch 
Hem ten dag'lijksch voedsel is:’ 
 
Dan bewere ik stout en stijf: 
Nooit zij slachten tijdverdrijf! 
Zelfs leer' leedgevoel, bij 't slachten, 
Al, wat mog'lijk is, betrachten, 
Dat, voor 't dier, en dood en pijn 
Spoedig, en minst voelbaar, zijn! 
 
't Is behoefte en goed beleid, 
Die zulk slachten onderscheidt 
Van 't bedrijf dier ledigloopers, 
Tijdverkwisters, urensloopers, 
Wier ontmenschte en lage lust 
Door dit jacht-spel wordt gebluscht. 
 
Ja! 't is spel - geen hongersnood - 
't Welk, in ééns, zoo velen doodt, 
Dat geen Milo raad zou weten, (‡) 
Om, in ééns, die allen te eten, 
Schoon toch eens zijn grage mond 
Een' geheelen stier verslond. 
 
Mag uw vleesch den lekkerbek, 
Wien we, uit weelde of valschen trek, 
Smaaksverwiss'ling na zien jagen, 
Voor een' korten tijd behagen; 
't Duurt niet lang, of zijn geduld 
Heeft aan u zich sat gesmuld. 
 
Maar, is reeds de tijd voorbij, 
Dat ge, als groote lekkernij, 

{==625==} {>>pagina-aanduiding<<}

Aan de tafels wierdt geprezen, 
Waar ge nu wordt afgewezen, 
Echter blijft men, op de baan, 
Onvermoeid, nog vinken slaan. 
 
Vroegt ge, waartoe dit geschied'? 
't Nuttig doel doorzie ik niet, 
Maar geloof, dat zelfvervelen 
Hier den man als kind doet spelen, 
Zóó, dat hij den dierb'ren tijd, 
Laf, met beestenmoord verslijt, 
 
Als de vangst voorspoedig gaat, 
En de vinker, buiten raad, 
Wat met heel den boel te maken, 
U zelfs dáár niet kwijt kan raken, 
Waar hij ten geschenke u gaf, 
Wordt een mesthoop licht uw graf. 
 
Weggeworpen op de mest, 
Die door stank de lucht verpest, 
(Dit ook zagen eens mijne oogen) (§) 
Zoudt gij rotten of verdroogen, 
Zoo geen bunzing, wezel, kat, 
Sperwer, kraai of raaf u vrat. 
 
'k Vloek dien moordlust, en mijn hart 
Krimpt, bij 't denken aan uw smart, 
Als mijn menschlijk mededoogen 
't Wreede lot zich stelt voor oogen, 
Dat op u, in 's gastheers magt, 
Die uw leven spaarde, wacht. 
 
Vielt ge een roofdier in den muil, 
Wierdt ge een prooi van valk of uil, 
Wel zoude uwe ramp mij spijten, 
Maar 'k zou 't dier geen wreedheid wijten, 
Dat door nooddrang wordt gespoord 
En alleen uit honger moordt. 
 
Zulk een onverwachte dood, 
Vinkje! is niet uw grootste nood. 
't Uitzigt op een langer leven 
Zoude u, als ge 't wist, doen beven. 

{==626==} {>>pagina-aanduiding<<}

't Wezen, 't welk op rede roemt, 
Is 't, dat dat u ter solt'ring doemt! 
 
Dikwijls moet ge, om, op de baan, 
't Slim bedrog ten dienst te staan 
En een' landgenoot te vangen, 
Nu eens aan een roerlijn hangen, 
Die uw teed're leden schokt, 
Als ge, spart'lend, broeders lokt. 
 
Dan weêr slaakt ge een' bangen zucht, 
Als ge u, door de vrije vlugt 
Van een' makker, die nog dartelt, 
Achter tralies voelt gemarteld, 
En, door 't tjilpen in uw kooi, 
Hem verleidt, den dood ter prooi. 
 
Dikwijls schenkt ge een wreed vermaak 
Aan den reeds verknoeiden smaak 
Van een' vroeg bedorven jongen, 
Door wiens wil gij wordt gedwongen, 
Onder vaak herhaalden ruk, 
Om te vliegen op de kruk. 
 
Schoon ge 't krukje als rustpunt kiest, 
Weet, dat gij 't weldra verliest; 
Dat ge er, na langdurig sollen, 
Moede en krachtloos af zult rollen. 
Heil, zoo u de dood verrast, 
En van uwen beul ontlast! 
 
Uit uw' zang, die de ooren streelt, 
Wordt u nieuwe ramp geteeld. 
Stoort, door 't geen ge u ziet omringen, 
Vrees of schuwheid u in 't zingen, 
Geldzucht vond het middel uit, 
Dat dien toegang tot u sluit. 
 
Geldzucht, die geen palen kent, 
Zich aan wreedheid ligt gewent, 
Waar ze slechts op winst doet hopen, 
Meent u duurder te verkoopen, 
Als ze, met een beulenhand, 
Vliezen voor uwe oogjes brandt. 

{==627==} {>>pagina-aanduiding<<}

Vloek ruste op 't verstaalde hart, 
Dat, gevoelloos bij de smart, 
Die 't een schuldloos dier doet lijden, 
In een winst zich kan verblijden, 
Die nooit rust of vrede schenk', 
Maar de ziel met wroeging drenk'! 
 
Mogt het vinkje, dat nog leeft, 
En gerust om d' afgrond zweeft, 
Die nooit sat is van verteren, 
Uit gevangen broeders leeren, 
Dat de kost, zoo duur gehaald, 
Boven waarde wordt betaald! 
 
Hij, wien tijdverdrijf bekoort, 
Dat aan wreedheid en aan moord 
Meer en meer hem leert gewennen, 
Leer' hier de eeretitels kennen, 
Die zijn dwaze zucht verdient! 
'k Zong als mensch en beestenvriend. 





{==628==} {>>pagina-aanduiding<<}

Het hout en het vuur


Fabel.


Het vuur, eerst door het hout gevoed, 
Verslond, tot dank, met boos gemoed, 
Zijn voedster. ‘Wreedaard!’ riep het hout, 
‘Ik zorgde voor uw onderhoud, 
Ja gaf mijzelv' ten beste; en gij - 
Ten loon daarvoor, verslindt ge mij?’ 
 
Helaas! (met weedom moet ik 't melden) 
Zóó ziet men menschen vaak den menschenvriend vergelden; 
Zóó, soms den leerling zijnen meester snood verraên; 
Zóó, kind'ren zelfs hunne ouders wonden slaan! 




De dichter en zijn vriend.


Vriend. 
Hoe lang, mijn vriend! hoe lang moet ik vergeefs verlangen, 
In dichtmaat eens een' brief van uwe hand te ontvangen? 
Aan and'ren, haar onwaard', schonkt gij alreeds die eer. 
Dichter. 
Welnu, 'k zal u in verzen schrijven. 
Vriend. 
Top, vriend! ik schrijf u dan gewis in verzen weêr. 
Dichter. 
Zoo! - hartlijk dank - dan laat ik 't blijven! 


Meng. No. XI, bl. 534, reg. 25, in plaats van denzelven, lees: beide ballen in den zak speelt.






{==629==} {>>pagina-aanduiding<<}

Mengelwerk.

Leerrede, over Joann. III:29b. 30.


Zoo is dan deze mijne blijdschap vervuld geworden. Hij moet wassen, maar ik minder worden.


Door B. van Willes, Predikant te Lekkerkerk. (*)

Onze tekstwoorden zijn hoogstgewigtig, zoo wel van wege den man, uit wiens hart en mond zij voortvloeiden, als van wege de gelegenheid, bij welke zij werden gesproken. Joannes de Dooper, grooter dan eenig Profeet, meer dan allen, die uit vrouwen geboren zijn, voerde dezelve te gemoet aan leerlingen, die, door tegenspraak van den Judeër getergd, met naijver en afgunst wezen op den meerderen toeloop tot jezus. Het is niet noodig, dat wij tot aanprijzing van den tekst iets verder in het midden brengen, daar het gewigt en de aangelegenheid van denzelven van zelve aan het licht komt, bij de behandeling van het onderwerp, hetwelk ons wordt aangeboden, en voor de plegtigheid van dit uur, zoo als ik vertrouw, bij uitnemendheid geschikt is. Mijn voornemen is, te spreken over de vreugde, welke

{==630==} {>>pagina-aanduiding<<}
ook de dienaar des Evangelies smaakt, wanneer hij, volgens pligt, even als de Dooper, uit innige overtuiging, alleen de eer zijnes Heeren bedoelt en bevordert. I. Zal ik aanwijzen, hoe de dienaar des Evangelies, naar het voorbeeld des Doopers, uit innige overtuiging, alleen de eer zijnes Heeren bedoelen en bevorderen moet; II. aantoonen, dat hij dan, even als joannes, op den duur de grootste vreugde zal smaken.
I. De Evangeliedienaar behoort dan, vooreerst, uit innige overtuiging, alleen de eer zijnes Heeren te bedoelen en te bevorderen, naar het voorbeeld des Doopers. Joannes drukt vs. 30 de vastheid dier innige overtuiging nadrukkelijk uit: Hij moet toenemen, ik afnemen. - Dit ligt in den aard der zaak zoo wel, als in het plan van God. Profeten, zelfs joannes niet uitgezonderd, moeten in eer en aanzien dalen, zoodra de grootste van alle Profeten, zoodra de Heer der heerlijkheid verschijnt onder de menschen. Dit is geen toeval. Het is Goddelijke beschikking. Voor deze zijne overtuiging geeft de Dooper de gronden op vs. 28-36. Ik ben, zegt hij, de Christus niet. Gij zijt mijne getuigen, dat ik zulks openlijk heb verklaard. Maar ik ben voor Hem henen gezonden, om den weg te bereiden, langs welken de Koning zelf volgen zal. Ik ben dienaar, die de aandacht der menschen tot mij trok, zoo lang de Christus niet was verschenen. Hij is de Heer, voor wien ik bij menschen gaarne onderdoe. Hij is uit den hemel; ik ben uit de aarde. Die van boven komt, is dus boven allen. Hij spreekt en betuigt, wat Hij in den hemel zag en hoorde. - Zeer schoon is alles, wat joannes hier zegt. Hij ziet zichzelven geheel over het hoofd, en vindt naauwelijks woorden, naar zijn gevoel groot genoeg, om de voortreffelijkheid des Heeren waardig uit te drukken. Die zijn getuigenis aangenomen heeft, dus vervolgt hij, die heeft als met zijn zegel bekrachtigd, dat God trouw is en woord houdt. Hij toch, door God gezonden, spreekt Gods woorden, en heeft zonder toegemetene maat den Geest ontvangen. De Vader bemint den Zoon en heeft

{==631==} {>>pagina-aanduiding<<}
alles gesteld in zijne hand. Die in den Zoon gelooft, dus klimt de rede des Doopers al hooger en hooger, die in den Zoon gelooft, bezit reeds eeuwig leven; maar wie den Zoon geloof weigert, die zal geen leven zien, op dien zal Gods toorn blijven. Naar ons gevoel spreekt ook hier de Dooper, niemand anders. De eenvoudigheid van het verhaal begunstigt onze opvatting, welke ook met des Doopers handelwijs volkomen strookt. - Ziet daar 's mans innige overtuiging: Hij moet grooter, ik minder worden, met zijne eigene woorden blootgelegd. Doch heerlijker komt alles uit, indien men de gelegenheid niet voorbijziet, bij welke joannes dus sprak. Vóór korten tijd had zich de Jeruzalemmer verheugd in de verschijning des Doopers. De doop evenwel ter reiniging en bekeering beviel hem wel het allerminst. Nu verschijnt jezus. Deze maakt opgang, en in die mate neemt joannes af. Op zekeren dag komt één of meer Judeërs tot joannes. Er wordt getwist met leerlingen van den Dooper over de reiniging, bij den doop van joannes geëischt, en de toeloop tot jezus schijnt gebezigd te zijn, om, hetgeen joannes had geëischt, te wederleggen. 's Mans leerlingen gevoelen de kracht der tegenwerping en staan verlegen. Aanvaller en aangevallene vervoegen zich beide tot joannes om opheldering, en nu stroomt op eens uit het volle hart een rijke vloed. Hij moet in eere en achting rijzen, ik in de schatting der menschen dalen. Op eene bruiloft moge de vriend des bruidegoms alles zijn, zoo lang de bruidegom toeft; die de bruid heeft, die is bruidegom; hij maakt de vreugde der bruiloftsgasten uit. Zelfs de vriend des bruidegoms verlangt naar de komst van zijnen vriend, en zijne blijdschap klimt ten top, zoodra hij maar de stem des bruidegoms hoort. Zoo is dan nu
deze mijne blijdschap ten top geklommen. Het is billijk, dat men zich om Hem verheuge, dat men mij om Hem over het hoofd zie. - Zoo sprak de Dooper bij elke gelegenheid, welke hij vond, nadat hij de stellige verzekering ontvangen had, dat de Christus reeds onder de menschen was.

{==632==} {>>pagina-aanduiding<<}
Ik kende Hem eerst niet, zegt hij, (joann. I:33, 34) maar die mij gezonden heeft om te doopen met water, die had tot mij gezegd: op wien gij den Geest zult zien nederdalen en rusten, deze is het, die met den H. Geest doopt. Dit heb ik dan ook gezien, en heb betuigd, dat Hij Gods Zoon is. Ziet het lam Gods, (H. I:29) dat 's werelds zonde draagt. Hij komt na mij, die vóór mij bestond, wien ik niet waardig ben als slaaf te dienen, die met de wan in de hand gereed staat om zijn' dorschvloer te zuiveren, ten einde de tarw in de schuur te bergen en het onkruid met onuitbluschbaar vuur te verbranden. (Luk. III:16, 17.) Die zelfde overtuiging deed den Dooper met vastheid zijn werk verrigten, om, gelijk zacharias reeds had voorspeld, (luk. I:76 volg.) de wegen des Heeren te bereiden en allen bekend te maken met het heil der vergiffenis van zonden. Geene hoeren of tollenaren, die ten doop kwamen, werden afgewezen; geene Priesters aangenomen, die, hoezeer adderenkroost, op vader abraham steunden; geen Koning ontzien, die in overspel leefde; niemand door hem gevreesd, hoezeer magt met boosheid vereenigd den aanval deed en volhield. Hij was geen riet, door den wind gestadig bewogen. Met geen zacht kleed omhangen, had hij het hart van hovelingen niet. Gehuld in een haren kleed, drong hij, als wegbereider des Heeren, altijd aan op inwendige verbetering des harten door woorden en daden. In de gevangenis zelfs door den Vorst ontzien, week hij nooit ééne schrede van het eenmaal ingeslagen pad. Nooit vleide hij iemand, al hield men hem ook voor bezeten. Altijd dienaar van den Heer, bedoelde hij overal diens eer, en zocht die in leven en dood altijd te bevorderen.
Naar dit voorbeeld moet de dienaar des Evangelies, uit innige overtuiging, de eer zijnes Heeren bedoelen en bevorderen. Joannes was als Godsgezant grooter dan eenig Profeet; hij was Engel, van God gezonden, om den weg des Heeren te bereiden. De Zaligmaker had nog weinig gedaante en heerlijkheid, toen de Dooper al

{==633==} {>>pagina-aanduiding<<}
dat heerlijke van Hem getuigde. Ja, door de kennis, welke wij hebben opgedaan, zijn wij meerder dan joannes; maar dit juist moet ons van onze geringheid te meer overtuigen, hoe grooter de kennis is aan die heerlijkheid van onzen Heer. Was reeds joannes ten volle overtuigd, de Heer moet rijzen, ieder van zijne dienaren dalen; hoe veel te meer moet dit bij ons plaats hebben, wier aanzien alleen in de heerlijkheid van onzen Zender is gelegen! Omdat Hij zich vernederd heeft tot den kruisdood toe, heeft God Hem eenen naam gegeven, die boven alle namen is, opdat in den naam van jezus zich zoude buigen elke knie van allen, die in den hemel, op de aarde, onder de aarde zijn, en elke tong christus als Heer zoude belijden, tot verheerlijking van God den Vader. (Filipp. II:8-11.) Moet niet de dienaar des Evangelies zich van zelve rangschikken onder die aanbidders en hartelijke vereerders zijnes Heeren? Hij vooral, die het voorregt gevoelt, bij het besef van eigene geringheid, dat de Heer hem heeft getrouw geacht, om hem te stellen in de bediening? Ongelukkig de dienaar, die, met de gemakkelijk te verkrijgen gunst der menschen tevreden, geene behoefte aan hoogere goedkeuring gevoelt en toont! Driewerf ongelukkig hij, die om de gunst der menschen, welke hij niet altijd behouden kan, laaghartig bedelt, en de vaste overtuiging mist, dat de Heer moet wassen, alle menschen, vooral de Evangeliedienaar, minder worden!
Zonder zich te schikken naar den bedorven smaak der menschen, stelt de opregte dienaar van jezus christus die hoofdwaarheden onbewimpeld en aanhoudend voor, die de eer des Verlossers het luidste verkondigen, al snijdt hij zichzelven daardoor bij menschen de gelegenheid af, om roem te behalen. Op den kansel, bij het onderwijs der jeugd, aan ziek- en sterfbedden verzaakt hij deze zijne verpligting nooit. De onbegrijpelijke verborgenheid: God geopenbaard in het vleesch, maakt van zijne prediking den grondslag uit en den hechtsten steun. Hetgeen voor den Engel onbegrijpelijk is, blijft ook on-
{==634==} {>>pagina-aanduiding<<}
begrijpelijk voor den dienaar des Evangelies, die, in het onderzoek van Gods raad aan de menschen onverdroten bezig, bij al de kennis, welke hij mogt hebben verkregen, zijne zaligheid niet zoekt in het veel weten, maar zijn heil vindt in nederig en ongeveinsd geloof. Juist die verborgenheid, bij welke ook de dienaar des Evangelies gevoelt, hoe weinig hij weet, geeft waarde aan het offer, dat de Vorst des levens, de Heer der heerlijkheid heeft gebragt, toen Hij om ons arm werd en tot den dood des kruises zich liet vernederen. Juist die verborgenheid stelt den dood des Heeren op Golgotha in het volle daglicht, als den duren prijs, tot welken allen, ook de grootsten der zondaren, voor eeuwig kunnen verlost worden. Zonder den gevaarlijken honger van menschen te willen stillen, die, dwaselijk verlicht, alles willen begrijpen en bijna niets gelooven, schaamt zich de dienaar des Evangelies nooit over zijn eenvoudig en kinderlijk geloof, dat in zijn hart woont, in zijne daden spreekt, en zich in alles, wat hij zegt, zoo duidelijk en onbewimpeld laat hooren. Hij vermaant en dringt tot geloof in Hem, die, schoon Hij Gods Zoon was, gehoorzaamheid leerde en betoonde; en, zonder de grootheid van 's Heilands liefde te willen peilen, - wie kent de uitgestrektheid van het offer onzes Heeren, behalve God? - gevoelt hij diep 's Heilands
onuitsprekelijke genade en ontferming, en spreekt daarvan uit de volheid des harten, zonder zwier van woorden, maar met gloed en allesvermeesterende kracht, welke den spreker doet over het hoofd zien, maar aandacht en eerbied boeit aan den Vorst des levens, en de vreugde aanschouwelijk maakt, met welke onze dierbare Zaligmaker, om zondaren te behouden, het kruis verdroeg en de schande verachtte.
De overtuiging, dat Hij moet wassen, de dienaar minder worden, zet den dienaar van het Evangelie aan, om op bekeering, als gevolg van geloof, aan te dringen. Van de hoorders moge de een met eigene geregtigheid tevreden zijn, en daarom van geene bekeering voor zich-
{==635==} {>>pagina-aanduiding<<}
zelven willen hooren; de ander, met klanken zonder beteekenis en kracht ingenomen, doof zijn voor elke opwekking tot het doen van goede werken: de dienaar, ook hierin gezant des Heeren, wekt tot bekeering op en tot daden der bekeering waardig. Bij hem is geloof zonder werken dood, zijn werken zonder geloof ook zonder waarde, volgens het Evangelie. Hij wijst op den boom, maar die vruchten draagt, en op de bijl aan den wortel der onvruchtbare boomen. Alles moet nieuw, moet anders en beter worden, ter liefde van Hem, die eens stierf en nu altijd leeft. Om door liefde te dringen, is hij altijd bezig, om de grootheid van 's Heilands liefde te doen gevoelen. Hoe meer de Heer in zijne prediking wast en rijst, hoe sterker de drangredenen zijn, welke voor onuitsprekelijke liefde eenige wederliefde wekken en gaande houden. Men mag het dan willen hooren of niet, met alle volharding predikt hij, dat allen zondaren zijn, die vergeving behoeven, maar dat ook allen vergeving ontvangen, die geene zondaren willen blijven. Hij wijst den weg tot heiligheid aan, en bidt, met en voor zondaren, om de hulp des Geestes. Zijn licht laat hij schijnen voor de menschen, opdat zij zijne goede werken zien en den Heer hunner zielen verheerlijken. Deze is zijne gestadige bezigheid. Dit zijn pogen is uitvloeisel van zijne innige overtuiging: de Heer moet altijd in de schatting en liefde der menschen rijzen. Drangredenen tot bekeering ontleent hij uit den vollen overvloed van het Evangelie, zoo als tijd en gelegenheid en de behoeften der hoorders vorderen. Doch bij al zijn dringen en opwekken is het altijd zijn toeleg, dat de Heer in heerlijkheid rijst; dat op de aarde allen, die uit de slavernij der zonden verlost zijn,
de deugden verkondigen van Hem, die hen uit de duisternis geroepen heeft tot zijn wonderbaar licht. Tot alle inspanning van krachten en onvermoeiden ijver gevoelt hij zich genoopt, door de heerlijke verwachting, dat in den hemel, wanneer zondaren, door jezus verlost, door Hem in godzaligheid geoefend, door den Geest geheiligd en gereinigd, ijverig

{==636==} {>>pagina-aanduiding<<}
in goede werken, de voorhoven des lichts betreden, door Engelen verkondigd wordt de veelvuldige wijsheid van God. Zóó met ijver bezield, laat de dienaar des Evangelies nooit na op bekeering en goede werken aan te dringen, opdat bij en door al zijn pogen de trouwe Heiland tot in alle eeuwigheid ontvange den lof en den dank voor de liefde, met welke Hij zijn bloed ook ter reiniging en heiliging gewillig deed stroomen. Voor vleijen doof, voor dreigen onbevreesd, voor het oordeel der menschen onverschillig, smoort hij nooit zijne stem, maar verkondigt aan allen: die den naam van christus noemt, sta af van ongeregtigheid!
II. Hij vindt toch bij alles, wat hij met dien toeleg verrigt, de grootste vreugde. Joannes, ook hierin zijn voorbeeld, belijdt met hartelijkheid de blijdschap, welke hij ondervinden mogt: Zoo is dan deze mijne blijdschap vervuld geworden; zoo heeft dan deze mijne vreugde haar toppunt bereikt!
Voor zacharias was het groote vreugde, toen hij, vervuld met den H. Geest, in zijnen zoon den Profeet des Allerhoogsten aanschouwde. (Luk. I:76.) Maar joannes had voor zijne blijdschap ruimer stof, toen het woord des Heeren tot hem geschiedde, en hij zijn hoogstgewigtig ambt aanvaardde. (Luk. III:1, 2.) Meer dan Profeet, was hij, naar het getuigenis des Heilands, de grootste van allen, die uit vrouwen geboren zijn. (Luk. VII:26-28.) Weinig bekoorlijks hadden voor het oog van den zinnelijken Jood de woestijn, het haren kleed, sprinkhanen en wilde honig; maar de stem te mogen verheffen in de woestijn, en in Gods naam de vervulling van Gods beloften aan te kondigen, was voor den Dooper te gelijk eere en vreugde. Zijne blijdschap groeide bij den dag. Hij was het licht, waarin men zich verheugde. En ofschoon velen hem met den tijd verwierpen, het volk, hoeren en tollenaren beleden hunne zonden, en werden voor het rijk van den Messias gewonnen. Toen de Heer zelf ten doop kwam en zich door hem liet doopen, en joannes na dien doop den Geest zag nederdalen en op Hem rusten, groeide die blijdschap aan, bij het hooren der stem

{==637==} {>>pagina-aanduiding<<}
van God: Deze is mijn geliefde Zoon, in wien Ik welbehagen heb! Toen hij, na bij herhaling op jezus gewezen te hebben, den toeloop tot den Heer dagelijks zag vermeerderen, en 's mans discipelen dit met moeijelijk verkropte spijt, 's mans vijanden met heimelijke vreugde opmerkten, toen gevoelde en erkende de Dooper, dat zijne blijdschap volkomen was. Volkomen? Ja, maar voor de aarde. Spoedig toch geraakte joannes in de gevangenis, binnen welker muren de mare drong van den roem des Heeren, dien Hij van zijne wonderen inoogstte. Hij stierf door het zwaard, op den wreeden eisch der ijdelheid, door den ligtzinnigen Vorst toegestaan, maar te midden der toejuichingen, van welke de Heer het voorwerp, hij ook in den kerker getuige was. De gruweldaad, welke één jaar na 's mans dood te Jeruzalem plaats had, stoorde op aarde die blijdschap niet. En zoo hij in den hemel kennis droeg aan den vreeselijken moord, op Golgotha aan den Vorst des levens gepleegd, dan droeg hij zekerlijk ook kennis aan de liefde des Heeren tot in den dood, en aan de zaligheid voor zondaren verworven, om zich met hemelsche blijdschap even als de Engelen daarover te verheugen. Hij stierf wel door het zwaard, maar stierf tijdig genoeg, om op aarde van wege de grootheid des Heeren slechts vreugde te smaken en van mindere vreugde tot hoogere en altoosdurende blijdschap in den hemel over te gaan. Ziet hier slechts flaauwelijk geschetst de toenemende vreugde van joannes over alles, wat hij aangaande den Messias had verkondigd en onder zijn oog zag gebeuren! Het is, vertrouw ik, toch genoeg, om, naar aanleiding van hetzelve, onze aandacht te bepalen bij de vreugde, welke ook de trouwe dienaar van het Evangelie voor zich mag verwachten en zekerlijk zal smaken.
Tot hartelijke vreugde gevoelt zich de dienaar des Evangelies reeds gestemd, wanneer hij het oog vestigt op de eer, welke hij geniet, als dienaar van den Heer, die in den hemel, door Engelen zelfs, als Koning en Hoofd wordt gehuldigd. Een Koning vindt op aarde duizenden, die naar de eer staan, hem zelfs in het geringste te dienen. Hoe vele vreugde wordt reeds opgewekt enkel door

{==638==} {>>pagina-aanduiding<<}
een flaauw vooruitzigt op die eer! Hoe groote blijdschap gevoelt men, zoodra men in het bezit geraakt van hetgeen zoo lang en zoo vurig werd gewenscht! Bij genot echter daalt spoedig die eer, welke men, toen zij nog toekomstig was, zoo buitensporig had opgesierd, en welke, wanneer zij verkregen wordt, wel voor een oogenblik de zinnen streelt, maar het hart onbevredigd laat, dat door menschelijke meeningen en vooroordeelen niet kan gevoed worden. Hoe geheel anders is de dienst, in welke de dienaar des Evangelies staat! Dienaar van den Koning der Koningen, die alles bestuurt in hemel en op aarde, die stierf om zondaren te behouden, en over wien de dood geene magt heeft, doet hem de grootheid zijnes Heeren eigene geringheid levendig gevoelen, maar om te meer de vreugde te smaken, dat hij door de liefde en ontferming van den Heiland de heerlijkste bediening heeft ontvangen, van welke niemand hem kan, van welke jezus hem nooit zal ontzetten, indien hij in die dienst trouw blijft.
Die vreugde wordt grooter, naarmate hij op den duur meer beseft en ondervindt, tot welken zegen voor arme zondaren hij dienaar is van den Heer der Heeren. Aan zondaren, die met verslagene harten dorsten naar rust en vergeving, te verkondigen, op Goddelijken last en in den naam des Heeren te verzekeren: Weest welgemoed; uwe zonden zijn u vergeven, om zijnes naams wil! Bekeert u, gelooft het Evangelie, en gij zult zalig zijn! Alzoo lief heeft God de wereld gehad, dat Hij zijnen eeniggeboren Zoon gegeven heeft, opdat een iegelijk, die in Hem gelooft, niet verloren ga, maar eeuwig leve! - Waar vindt men ruimer stof voor hartelijke en gestadige vreugde, dan bij den dienaar des Evangelies, die, door hartelijk geloof aan Gods woord ook tot liefde jegens den naasten gestemd, treurigen opbeurt, twijselmoedigen tot zekerheid en rust brengt, en vreugde, geloof, stil vertrouwen op Gods ontferming wekt, de schorre stem der wanhoop doet zwijgen, en hart en mond vereenigt tot lof des Heilands, waar men vroeger zoo iets niet had durven, niet had kunnen verwachten? Verschaft reeds

{==639==} {>>pagina-aanduiding<<}
de heerlijkheid der Evangeliebediening op zichzelve groote en regtmatige vreugde, het weldadige dier bediening geeft dan hiervoor nog ruimer stof. De onnadenkende jeugd op te leiden tot de dienst van Hem, die in een' bedorven tijd den jongeling liefderijk opmerkte, die met belangstelling naar den weg ten leven vroeg; kinderen tot Hem te brengen, die in de dagen zijns vleesches hen op zijne armen nam en zegende; zondaren tot vertrouwen op te wekken op Hem, die den boetvaardigen moordenaar aan het kruis zoo liefderijk toesprak en vertroostte; stervenden in den laatsten strijd te bemoedigen, hunne blikken te leiden tot dat leven, waar geen dood gevonden wordt; licht te ontsteken in de duisternis, allen alles te zijn, en dat alles met volle verzekerdheid des geloofs, alles in Gods naam en op Goddelijken last! - ziet hierin slechts flaauwe trekken van het werk des Evangeliedienaars, maar bij hetwelk (ik roep u, mijne ambtsbroeders, tot getuigen) hij de grootste vreugde smaakt, bij wien jezus alles is en de menschen niets zijn dan in Hem.
Somtijds beleeft de dienaar des Evangelies oogenblikken, welke hij, van wege de vreugde, welke hij dan smaakt, voor niets zou willen verruilen, wanneer hij namelijk zegen op zijn werk ontwaart, en alsdan diep gevoelt, hoe groot het is, zielen te redden van den dood, en eene menigte van zonden te bedekken. Niet altijd openbaart zich de vrucht der Evangeliebediening. Voor den dag, die alles aan het licht brengt, blijft het meeste bewaard, opdat de dienaar zich zou oefenen in het geloof, dat Gods woord krachtig tot zaligheid werkt, al ontdekt zich telkens deszelfs werking niet. In dat geloof moet hij zaaijen en planten, en den wasdom aan Gods trouwe zorg overlaten. Hij wacht zich zorgvuldig, dien zegen af te meten naar den grooten toeloop. Waar toch de menigte het grootst is, daar vindt men niet zelden de minste gehalte. Evenmin vertrouwt hij op die groote luidruchtigheid, waarmede somtijds hoog wordt opgevijzeld, wat anders weinig beteekent. Ook weet hij,

{==640==} {>>pagina-aanduiding<<}
dat groot geschreeuw niet zelden eene andere stem in het binnenste poogt tot zwijgen te brengen. Er is, dit vergeet hij nooit, er is meer hout, hooi, stoppelen, dan goud, zilver en edelgesteente. In den brand openbaart zich alles. En, zonder oordeel te vellen, laat hij alles aan den tijd - neen, aan den Heer over, maar verheft zich nooit, wanneer de menschen alles schoon en voortreffelijk noemen, wat van zijne lippen vloeit. Die hem oordeelt, is de Heer. Doch somtijds laat de goedheid des Heeren zijnen dienaar vrucht zien op zijn werk, dat daarom nog niet dadelijk op daken of straten behoort verkondigd te worden. Wanneer hij dan, zoo als eens paulus, bij zijne komst in de nabijheid van Rome, (Hand. XXVIII: 15b.) van ernstige en hartelijke vermaningen op het onverwachtst de gezegendste uitwerking ziet, dan grijpt hij in stilte moed bij de bezwaren, die op hem wachten, en dankt met onbeschrijfelijke vreugde den goeden God voor het nut, dat hij heeft mogen stichten.
Niet mindere blijdschap vervult den dienaar des Evangelies, zoo dikwerf ook hij aan zijn hart gevoelt, hoe troostrijk de leer is, welke hij anderen voorstelt. Wetenschappelijke vorming en opleiding, meer geleerde onderzoekingen geven, als zoodanig, geenen vrede aan het gemoed, dat in al die hulpmiddelen de hoofdzaak vindt, maar nooit iets hoogers zoekt. De dienaar, bij wien jezus alles is, verwerpt allen waan, die slechts opgeblazen maakt, en zoo ligtelijk eigene nietigheid over het hoofd ziet. Met de noodige kennis toegerust, zoekt hij die gestadig te vermeerderen, maar om meer te zijn dan klinkend metaal zonder geest en leven. De landman zaait, niet om te zaaijen, maar om te oogsten, en zelf de eerste vruchten te smaken van den akker. Zoo ook de dienaar des Evangelies. Hij arbeidt, niet om te arbeiden, maar om zondaren te behouden, en zelf niet verwerpelijk te zijn. Met het hart gelooft hij, met den mond belijdt en verkondigt hij den Heer, als Heiland en Verlosser van allen. Zijne kennis, door welke hij boven anderen mogt uitmunten, doet hem in eigene schat-
{==641==} {>>pagina-aanduiding<<}
ting telkens minder worden, hoe meer hij bekend wordt met de hoogheid en voortreffelijkheid zijnes Heeren. Nooit in eigene oogen te geleerd, om in het geloof en de kennisse des Heeren op te wassen, hoort hij met dezelfde belangstelling anderen aan, als waarmede hij gewoon is hun toe te spreken, en gaat dan niet zelden rijker aan troost naar huis, dan hij gekomen was. Hoe nederiger en minder hij bij zichzelven is, hoe meer zich die gevallen herhalen, en hoe meer christus ook in den dienaar eene gestalte verkrijgt. En als dan bij elke gelegenheid, dat hij spreekt, dat hij den zondaar troost, den zwakken sterkt, den dwalenden op het pad der waarheid terugleidt, telkens zijn hart zich met zijne woorden vereenigt, en hij in zijn binnenste diep gevoelt den vollen troost des Evangelies, dan wordt zijne blijdschap onbeschrijfelijk, welke hij voor geene aardsche
genoegens of schatten zou willen missen. En als zich dan, op den kansel, of aan het sterfbed, of waar dan ook, in zijn hart de heerlijke overtuiging openbaart, dat ook hem, ook hem de zonden zijn vergeven, dan heeft, ja, de hoorder meer genot en zegen bij hetgeen hem voorgesteld wordt, maar verreweg het meeste van allen geniet dan de Evangeliedienaar zelf, die in zulke oogenblikken met bijna hemelsche blijdschap gevoelt, welk eene heerlijke bediening hem ter vervulling is opgedragen!
Eindelijk, opdat ik mij bedwinge, - de stof is rijk, bijna zou ik hebben gezegd onuitputtelijk, - eindelijk wordt de blijdschap van den Evangeliedienaar volkomen en bereikt haren hoogsten trap, wanneer het blijkt, wie den Heer toebehooren, en Hij toont, wie zijne dienaren zijn. Dit leven, waarin wij spoedig onze ligchaamskrachten voelen afnemen, schenkt ons het hoogste goed voor al ons werken niet. Er is een ander vaderland, het land der rust, zonder moeite en teleurstelling. Daar wacht den dienaar loon, hem door jezus toegezegd; daar vindt hij vergoeding voor alles, wat hij deed en leed, vergoeding verre boven zijne verwachting. Daar eerst ziet hij, waarvoor hij hier heeft gearbeid. Daar smaakt

{==642==} {>>pagina-aanduiding<<}
hij te grootere vreugde, hoe meer hij de zaligheid des hemels aanschouwt en volop mag genieten. En als hij dan daar ziet, die hij daar niet had durven verwachten, en als van zelve vindt, die hij niet zocht, en uit hunnen mond verneemt, dat juist zijne vermaningen, zijn voorbeeld, juist zijn ernstig en aanhoudend arbeiden te hunner behoudenisse heeft gestrekt, dan wordt eerst de vreugde des Evangeliedienaars hemelsch, wanneer hij in den hemel als sterren ziet blinken dezulken, die, op aarde door menschen weinig opgemerkt, hun stil en verborgen geloof behielden voor God. Hiermede moeten wij ons, waarde Medebroeders! niet vleijen. Het gewordt zekerlijk hem het eerst, die daaraan voor zichzelven het minste denkt. Maar vreugde te genieten onder millioenen vreugdegenooten is bij het zekere vooruitzigt reeds heerlijk genoeg, om hier met vreugde te zaaijen, in de hoop van hier namaals met eeuwige vreugde te oogsten. De duidelijke toezegging des Heeren van te zullen ingaan in zijne vreugde doe ons allen met blijdschap onzen loop voleindigen! Indien wij woord houden en alles voor jezus zijn, gelijk het behoort, dan zal Hij gewisselijk voor ons alles wezen tot in eeuwigheid. (*)

Zoo hebt gij dan nu, waarde Vriend, geacht Medebroeder, zwaarderen last op uwe schouders ontvangen, dan gij tot dusverre hebt gedragen! Gij aanvaardt de heerlijke bediening des Evangelies, als eerste Leeraar aan deze plaats. Het denkbeeld moge iets verzwarends hebben; gij kunt veel opmerken, dat u dien last verligten kan. Zie op hetgeen de Gemeente te dezer plaatse deed, met groote opoffering deed, en beschouw dit als voorteeken, dat gij hier goedgunstige ooren zult vinden voor uwe prediking! Maar zie vooral op Hem, die den last naar de krachten afmeet, en hulp verleent, naarmate Hij

{==643==} {>>pagina-aanduiding<<}
meer vordert! Het werk, dat ook hier op u wacht, hebt gij niet noodig door mij te hooren beschrijven en blootleggen. Ga hier voort, zoo als gij in uwe vorige Gemeente begonnen hebt! Win voor christus zielen, die hier uwe vreugde uitmaken en in den hemel uwe zaligheid vergrooten! De Heer des vredes geve u vrede en blijdschap altijd en op allerlei wijze!
Broeders in de heilige bediening! Gij zult het niet ten kwade duiden, dat ik ook u toespreek. De gelegenheid, bij welke ik thans het woord voer, geeft mij hiertoe vrijheid, en de tijd, dien wij beleven, noopt mij tot uitstorting van hetgeen mij thans op het hart ligt. Beschouwt deze toespraak, zoo als zij wezenlijk is, als broederlijke vermaning, welke mij zoo wel als u aangaat! Niet genoegelijk zijn voor ons, Predikers van het Evangelie, de tijdsomstandigheden. Ligtzinnigheid, met zichzelve ingenomen, zoekt vermaak. Als naar een schouwspel gaat zij naar Gods huis, meer om iets fraais dan om iets goeds te hooren, en terwijl zij zich vermaakt, maar helaas! niet naar den inwendigen mensch, slaapt zij den bedriegelijken slaap der zorgeloosheid. Uitgediende zondaren, voor goede werken onvatbaar geworden, zoeken vrede, waar geene rust is, en sluiten vijandig het oor voor elke hartelijke en Christelijke opwekking tot het betoon van goede werken. Blinden, door blinden geleid, werpen zich op tot leidslieden, slepen velen naar den afgrond, in welken zij, indien God het niet verhoede, door eigenwaan dreigen neder te ploffen. Ziet daar onze vijanden! Wat zeg ik, onze vijanden? Neen, vijanden van den Heer en zijn Evangelie. Wat zullen, wat moeten wij doen? Zullen wij zwichten, en vergeten, dat Hij, die met ons is, boven allen en alles is? Hij wasse in ons, Hij wasse in onze prediking; dan neemt onze vreugde, bij al dien tegenstand, in degelijkheid en hartelijkheid toe. Het oog, op Hem gerigt, wordt nooit beschaamd. De Hem betoonde trouw kent wankelen noch vreezen. Men diene allen, uit Gods woord, spijs toe, die voedt en blijft; geen bloemen, die ver-
{==644==} {>>pagina-aanduiding<<}
flensen met hen, die ze zoeken en kweeken; geen woorden, die verwarren en nooit stichten; maar Gods woord, van alle menschenvonden ontdaan, zij het eenige, waarnaar wij streven, dat wij overal inscherpen, dat wij voorstaan en altijd en op allerlei wijze uit het hart tot het hart overbrengen! Zoo
strijden en werken wij in de kracht Gods, en zijn van de overwinning zeker, zoo wel voor ons zelven als voor allen, die naar ons hooren. Op deze wijze, op deze wijze alleen, zullen wij niet hebben te verantwoorden voor het schandelijk bestaan, dat wij de dwaasheid der menschen hebben gepaaid en Gods woord misdadig verwaarloosd. Vreezen wij niemand, dan den Heer! Maken wij niemand groot, dan Hem! Buigen wij de knieën alleen voor Hem, die in zwakte onze steun, in ongelegenheid onze toevlugt, in droefheid onze vreugde is en eeuwig blijft! De trouwe dienstknecht vindt eenmaal loon, waarop hij hier mag hopen. De Heer zij onze heerlijkheid, dan zal Hij ook ons loon zijn!
Gemeente van de Dedemsvaart! De dag, op welken dit gebouw aan de dienst van God werd toegewijd, was voor u een hoogstgewigtige dag, dien gij nimmer behoort te vergeten. Doch deze dag overtreft dien vroegeren in gewigt en aangelegenheid. Thans eerst vestigt zich uwe Gemeente, mogt het altijd zijn! tot eenen tempel, van welken gij de levende steenen zijt, christus de uiterste hoeksteen en grondslag is. Gij wacht toch van al dat uitwendige, hoezeer deszelfs nieuwheid vooral treft, uwe zaligheid niet. Het goud aan den Tempel te Jeruzalem bewaarde dat prachtige gebouw niet voor verwoesting. Tot tweemalen toe stortte die Tempel in puin, omdat men van 's Heeren Tempel alles had verwacht, en door dien Tempel niet tot God was gegaan. Dit voorbeeld diene tot waarschuwing voor ons allen, die in geest en in waarheid God behooren te dienen! Op dezen dag ontvangt gij een nieuw blijk van Gods gunst en liefde. Uw Leeraar, nu onder u ingezegend, aanvaardt heden de bediening onder u. Van dezen dag af hebt gij eenen dienaar des vredes onder u, door wiens pogingen, indien

{==645==} {>>pagina-aanduiding<<}
gij gewillig zijt en hoort, christus ook in u eene gestalte verkrijgen zal. Ontvangt hem dan in den Heer, met alle blijdschap! Houdt hem in groote waarde! Bedenkt, dat hij het woord voert in Gods naam; dat hij van Gods wege tot u spreekt, in Gods naam u vermaant en opwekt! Vertrouwt hem uwe belangen, opdat hij altijd gelegenheid vinde, zijne blijdschap in christus jezus te vergrooten! Laat u opwekken tot geloof, hetwelk zich in daden openbaart! Houdt, maar neemt ook ter harte, wat gij hoort! Hij waakt voor uwe zielen, en zal eens rekenschap geven van zijn werk ook onder u. Leeft in vrede en eensgezindheid! Wordt opgebouwd in de kennis van onzen Heer en het betrachten zijner geboden! Zoo zal de gunst des Heilands nimmer van u wijken, en zoo zal ook dit gebouw in uwe schatting dagelijks rijzen, indien gij hier zoekt en telkens voor u en de uwen vindt eene school, om geoefend te worden in de godzaligheid, welke tot alles nuttig is, en daarenboven de beloften bezit, zoo wel van dit, als van het volgende leven. Voor allen, wien, in den eigenlijken zin des woords, dit gebouw tot een huis Gods verstrekt, is en blijft het ook de poort ten hemel.
Gij allen, die, door uwe tegenwoordigheid, de plegrigheid van dit uur wel hebt willen vergrooten, duldt, dat ik ook u kortelijk toespreke! U allen onbekend, sta ik toch tot u in betrekking. Christus is onze Heer. Wij allen worden door Hem geroepen tot zaligheid. Laat u aangenaam zijn de stem van God, die ook tot u van vrede en zaligheid spreekt! Hoort naar hetgeen u uwe Leeraars uit Gods woord voorhouden! Die u vleijen, uwe gebreken ontzien, onthouden u ook de zoo noodige geneesmiddelen. Ongeroepene predikers, die met Gods woord te koop loopen, zijn de echte dienaars des Heeren niet. Zij zorgen voor zichzelven. Het aardsche is bij hen hoofdzaak. Leeft in vrede met hen, die voor uwe belangen waken en zorgen, en die, wat men ook onbillijk van hen vergt, geenszins mogen goed heeten, wat naar Gods woord verkeerd is! Komt door uwe

{==646==} {>>pagina-aanduiding<<}
Leeraars tot jezus! Blijft bij dien Redder uwer zielen, en verheerlijkt door uwen godzaligen wandel dien eenigen Heer, die u naar ligchaam en geest zoo duur gekocht heeft! De God des vredes, die den grooten Herder der schapen, door het bloed des eeuwigen verbonds, jezus christus onzen Heer, uit de dooden heeft wedergebragt, volmake ons in elk goed werk, opdat wij Zijnen wil doen! Hij werke in ons alwat voor Hem welbehagelijk is, door jezus christus, dien toekomt de heerlijkheid, tot in alle eeuwigheid! Amen!


Geschiedenis van den Godesberg.

Onder de geliefkoosde plaatsen van uitspanning onzer Landgenooten, wanneer zij verder willen gaan dan ons Vaderland, behoort sedert het begin dezer Eeuw, maar vooral sedert de afscheiding van België, de Godesberg aan den voer van het Zevengebergte, met het heerlijke gezigt op die schilderachtige bergreeks. En niet ten onregte. De nabijheid van het bekoorlijke, ook door zijne inrigtingen voor kunst en wetenschap hoogstbelangrijke Bonn; de genoegens en voordeelen eener gezondheidsbron, die, boven Wiesbaden en Ems, een' aangenamen smaak met geneeskracht verbindt; een der schoonste uitzigten; de wandelingen op de omringende liefelijke, welbebouwde heuvelreeks, naar den naburigen kronkelenden Rhijn en naar den Drachenfels, den naasten der zeven bergen; de zeer wel ingerigte en over 't algemeen niet dure logementen; het heerlijke uitzigt van den nog alleen staanden toren des alouden kasteels: dit alles maakt den Godesberg tot een geschikt zomerverblijf, als middelpunt der schoonste wandelingen en uitstappen, of althans tot een verkieslijk rustpunt op de thans zoo geliefkoosde reis lans den Rhijn; en men treft hier doorgaans zeer vele Hollanders aan. Doch het zal dezen meestal wel onbekend zijn, dat de berg, dien zij daar voor zich

{==647==} {>>pagina-aanduiding<<}
zien, weder eene schoone bladzijde in de Geschiedenis van hun aan groote daden zoo rijke Vaderland oplevert. Wij vernamen dit ook niet van onze Landgenooten, maar van de Duitschers zelve, die de groote daad der Nederlanders op den Godesberg als 't ware in het voorbijgaan verhalen. Een der aldaar in den zomer van 1834 reizende Hollanders schafte zich een boekje aan, getiteld: Kurze Geschichte und Beschreibung vom Godesberg, von l. dick, waarin hij nadere bijzonderheden vond van 't geen hij bij eene vroegere reis in 1826 reeds door eene kronijk, op den Godesberg zelven, vernomen had. Het zal, ten behoeve zoo der zaak zelve, als van de door onze Landgenooten zoo druk bezochte, en door velen gewis met weêrzin verlatene plaats, onzen Lezeren wel niet onaangenaam zijn, dat wij hier uit dat boekje eene korte Geschiedenis van dezen beroemden Berg mededeelen.
De naam Godesberg is waarschijnlijk afkomstig van Wodan of Godan (*), de Hoofdgodheid der oude Duitschers, die echter niet in tempelen, maar in donkere bosschen en op hoogten vereerd werd. De Ubiërs, die te voren op den regter Rhijn - oever woonden, hadden hulp gezocht bij de Romeinen, welke hen, onder den beroemden agrippa, ter betere bescherming naar den linker Rhijn-oever overbragten, waar zij eerlang eene stad bouwden, die naderhand, als Romeinsche kolonie, den naam van Keulen bekwam. De eerste hoogte, die zich op dien oever uit het vlakke land van Xanten af verheft, is de Godesberg, en dus werd deze misschien eene plaats van aanbidding voor de nieuwe bezitters der landstreek. Volgens sommige berigten zou hij nog in het begin der dertiende Eeuw den naam van Wodans- of Godansberg hebben gedragen. Anderen willen den naam afleiden van het Goding- of Gau-gerigt, hetwelk hier in de Middeleeuwen gehouden werd; doch dan zou de berg waar-
{==648==} {>>pagina-aanduiding<<}
schijnlijk Godingberg geheeten hebben, waarvan men geen spoor aantreft. Men heeft daarentegen sporen, dat de Godesberg aan mercurius was toegewijd, gelijk de Romeinen wodan noemden, hoewel de overeenkomst zeer gering was. Na de invoering des Christendoms werd hier eene kerk gesticht ter eere van st. michiel. Er schijnt door de Romeinen reeds een kasteel gebouwd te zijn, hetwelk, waarschijnlijk ten onregte, door de overlevering aan julius
cesar wordt toegekend, en welligt aan drusus behoorde, die hier langs den linkeroever, ter handhaving van Romes heerschappij, sloten begon te bouwen. Doch dit is slechts eene gissing. Zekerder is het, dat de burgt, waarvan nog puinhoopen overig zijn, door theodoor, Graaf van Heinsberg, Aartsbisschop en Keurvorst van Keulen, in 1210 tot 1214 gebouwd is. Hij slechtte de oude St. Michiels- kerk, die de vestingwerken belemmerde, en bouwde daarvoor eene nieuwe, buiten de vesting, ten zuiden. De kasteelen dier Edelen en Grooten, wier puinhoopen zich van verre zoo schilderachtig en romantisch vertoonen, en zoo vele denkbeelden van vervlogene grootheid, roem en heldenmoed bij ons wekken, waren nogtans te gelijk afzigtige kerkers, waar men niet alleen misdadigers, maar ook, en wel meermalen, krijgsgevangenen, of rijke kooplieden, van welke men geld wilde afpersen, gevangen zette. Onder de laatsten behoorde een Jood, welken de stichter van het kasteel om zijnen woeker, dien hij langen tijd geduld had, eindelijk in de gevangenis wierp, de gevulde spons uitperste, en van die prijsgemaakte gelden de bouwing van het kasteel bekostigde. Er was dan ook eene onderaardsche gevangenis aan den Godesberg, waartoe men de veroordeelden van boven in den hoogen toren diep naar beneden liet. Het eerste gebruik daarvan moet de Aartsbisschop koenraad van Keulen, de stichter van den wereldberoemden Dom in die Hoofdstad en der muren van Bonn, gemaakt hebben, ten aanzien van den Keulschen Ridder bruyn van coese en zijne ge-
{==649==} {>>pagina-aanduiding<<}
leiders. - Godesberg werd weldra een geliefkoosd verblijf der Keurvorsten, en diende tot bewaring van hunne Archiven. De plaats was namelijk zeer sterk, en werd in 1296 door Graaf
willem van Kleef vijf weken lang vergeefs belegerd. De Keurvorst frederik vermeerderde de vestingwerken in 1375. Hier werd in 1463 de staatsregeling van het Keurvorstendom door Aartsbisschop en Keurvorst robert plegtig bezworen. Maar hier hadden ook somtijds schrikkelijke voorvallen plaats, bewijzen der heerschende ruwheid van zeden. Een Burggraaf van Rheineck doorstak op de groote ridderzaal te Godesberg zekeren Ridder rollmann van Sintzig, in tegenwoordigheid van den Aartsbisschop, die daarvoor den Burggraaf deed ter dood brengen.
Reeds had de burgt 369 jaren onverwonnen gestaan, en prijkte nog in vollen luister, toen hij zijne vermaardheid, maar ook zijnen ondergang, door eenen burgeroorlog bekwam. In 1583 was namelijk gebhard truchses van waldburg Aartsbisschop en Keurvorst van Keulen. Deze was in kennis geraakt met agnes van mansfeld, die in het adelijk vrouwenstift van Gerresheim bij Dusseldorp was opgenomen. Aan weêrszijden was dus, door den geestelijken stand, beletsel tot trouwen, en nogtans was gebhard smoorlijk op de Freule verliefd. Hare broeders, die hij over de zaak geraadpleegd had, raadden hem, zijne waardigheid neder te leggen, wanneer zij hem hunne zuster wilden ten huwelijk geven. Hij beloofde zulks, maar bedacht weldra een middel, om de rijke geestelijke zoo wel als de schoone aardsche bruid, het Aartsbisdom en agnes, te behouden. Zestig jaren vroeger had reeds een Grootmeester der Duitsche geestelijke Ridderorde in Pruissen, albert van Brandenburg, door het aannemen der Hervorming van luther, den geestelijken stand verlaten, en zich tot Hertog van Pruissen verklaard. Gebhard besloot dit voorbeeld te volgen. Hij gaf volkomene Godsdienstvrijheid aan de Protestanten in zijn Keurvorstendom, en liet zich door den Her-
{==650==} {>>pagina-aanduiding<<}
vormden Predikant oliviarius met agnes in den echt verbinden, tevens echter verklarende, dat hij geenszins voornemens was, het land aan zijne erfgenamen te brengen (*), maar de vrije keuze aan het Domkapittel te laten. Doch de Roomschgezinden, vreezende daardoor toch eene stem in het Collegie der Keurvorsten en een heerlijk land te
verliezen, vereenigden zich tegen Keurvorst gebhard. Het Domkapittel zette hem af; de Stad Keulen verklaarde zich tegen hem; het Duitsche Rijk (vooral de geestelijke Keurvorsten) en Keizer rudolf wilden hem mede niet erkennen; de Paus deed hem in den ban, en zijne onderdanen wapenden zich tegen hem.
In dezen nood vervoegde zich gebhard tot de naburige Protestantsche Staten der Vereenigde Nederlanden, die, wel is waar, zelve zich slechts met groote moeite tegen Spanjes legers onder den krijgs- en staatkundigen parma staande hielden, maar toch veel belang hadden in eenen nabuur als Keurvorst gebhard, wiens land hun ten zuidoosten tot voormuur kon strekken. Zij zonden inderdaad eenige hulpbenden. De nood werd ondertusschen groot. De Paltsgraaf joan casimir, die tot hulp zou opgetrokken zijn, werd door den dood zijns broeders te Heidelberg teruggehouden. De bezetting van Bonn verkocht, schandelijk genoeg, die vesting, 's Keurvorsten gewone verblijf, benevens deszelfs broeder, aldaar tegenwoordig, voor vierduizend gulden, aan den nieuwverkozen' Keurvorst ernst van Beijeren (†), die een aantal troepen uit zijn land medebragt. Er bleef aan gebhard bijna niets dan

{==651==} {>>pagina-aanduiding<<}
het noorderdeel des Keurvorstendoms, met de Steden Nuis, Rhijnberk en eenige andere, over. Slechts aan den Godesberg lag nog eene Nederlandsche bezetting, maar geheel van alle hulp en ontzet afgesneden. Hertog ferdinand, broeder van den nieuwen Keurvorst, Opperbevelhebber des Beijerschen legers, trok nu tegen den Godesberg op, die allerhevigst beschoten werd. Doch de brave bezetting herstelde altijd des nachts, hetgeen over dag door het geschut was ter neder geveld. Ferdinand besloot dus tot het aanleggen van mijnen naar den kant van Friesdorf, hetwelk met zulk een' gelukkigen uitslag geschiedde, dat, op den 15 December 1583, de muren en een gedeelte van het slot, onder een vreeselijk gekraak, in de lucht vlogen. Thans lag de heldhaftige bezetting aan den aanval der vijanden onbeschut bloot; maar nog altijd hield zij niet op met te schieten en zich uit het puin te verdedigen. Zij was tot 72 man gesmolten, maar hield zich nog twee dagen lang. Den 17 December waren de Beijerschen meester van het kasteel, en offerden het geringe overschot der Hollanders aan hunne woede. Slechts één man werd gespaard, de Bevelhebber, (ongelukkig wordt zijn naam niet gemeld) en wel uit achting des vijands voor zijne menschlievendheid. Hij had namelijk eene voorspraak in den Abt van het naburige klooster Heisterbach, die in eenen uitval der bezetting was gevangen genomen, naar den Godesberg gebragt, en aldaar zoo menschlievend behandeld, dat hij Hertog ferdinand om het leven des braven Nederlanders smeekte, in wien hij meer een' beschermer dan een' woesten vijand gevonden had. Zoo vereenigden zich in deze verdediging heldenmoed en menschlievendheid.
Dus werd de schoone burgt te Godesberg vernield, en is niet weder herbouwd. Gebhard (om nog een woord van hem te zeggen) vlood eerst naar Dillenburg tot Graaf jan van Nassau, daarna tot diens broe-
{==652==} {>>pagina-aanduiding<<}
der, Prins willem I van Oranje, te Delft, en eindelijk naar Straatsburg, waar hij bekrompen leefde en in 1601 overleed. Zijne agnes ging hierop eerst naar Holland en vervolgens naar Engeland.
In de achttiende Eeuw werd door Keurvorst joseph clemens de thans nog staande kerk aan den Godesberg gebouwd en met vele voorregten begiftigd. Nog was er niets bekend van de tegenwoordige gezondheidsbron, tot dat Keurvorst clemens augustus, in het midden der vorige Eeuw, de tegenwoordige bron door deskundigen uit Spa had doen onderzoeken, welke echter te weinig geneeskracht daaraan toekenden. Eerst maximiliaan frans van Oostenrijk, broeder van Keizer joseph II en zijns waardig, die ook de vroegere Hoogeschool van Bonn in 1786 stichtte, besloot, van de heerlijke ligging van Godesberg partij te trekken. Hij deed het overtollige zoete water van de bron afleiden, waardoor zij tot eene ware minerale gezondheidsbron werd. Er werd eene uitmuntende laan boomen derwaarts geplant, tot koele lommer voor de badgasten; struiken en struweelen, die de plaats bedekten, werden uitgeroeid, aangename wandelingen aangelegd, een voortreffelijk gebouw tot eene danszaal (de Redoute, thans op den hoek der nieuwe gebouwen) ingerigt, vele andere huizen op die zelfde reeks gebouwd, en daardoor vreemdelingen gelokt, waaronder vele Nederlanders, ook aanzienlijken, die de Keurvorst prachtig onthaalde. Des avonds werd er aan de bron muzijk gemaakt, en ook van de danszaal maakte men vlijtig gebruik. De Keurvorst wilde Godesberg tot eene der belangrijkste plaatsen aan den Rhijn maken, en er eene jaarmis vestigen, die, door de schoone en gunstige ligging, grooten toeloop beloofde.
Doch al dit goede, al dit schoone werd eensklaps genoegzaam vernietigd door die ramp der rampen, de Fransche Omwenteling en den daarop gevolgden oorlog, die de omwentelaars ook aan den Nederrhijn bragt.

{==653==} {>>pagina-aanduiding<<}
Volgens hunnen grondregel: Vrede aan de hutten, oorlog aan de paleizen! moest alles, wat Vorsten goeds gesticht hadden, zonder verschooning vernield worden. Nog veertien dagen vóór de aankomst der Franschen werd aan de verfraaijingen te Godesberg gewerkt; maar de verschijning dier verwoestende sprinkhanen deed alles oogenblikkelijk staken. Er kwamen geene vreemdelingen meer. De muzijk zweeg. Struiken en struweelen schenen de plaats der met zoo veel moeite geëffende wandelpaden weder te zullen innemen. Doch, toen onder napoleon de kortstondige Fransche wereld-monarchij was opgerigt, begon de Fransche ijdelheid er vermaak in te scheppen, om een gedeelte van het vernielde te herstellen. Er kwamen weder twee goed ingerigte logementen, waardoor vreemdelingen gelokt werden. Na de heilrijke Omwenteling van 1814 heeft de Pruissische Regering te Keulen het werk van maximiliaan frans voortgezet; en schoon de Redoute als zoodanig niet meer bestaat, is Godesberg toch weder een zeer aangenaam en druk bezocht verblijf geworden. Mogten de vele Hollanders, die men er jaarlijks vindt, bij hun bezoek van den berg ook aan hunne moedige Landgenooten denken, die hier voor de vrijheid van geweten vielen; hier, waar de steenen der puinhoopen den bezoeker schijnen toe te roepen: Sta, wandelaar! gij treedt op een' held!


Opmerking ter bladvulling.

Wie ook zijn leermeester zij, de man van genie kiest zelf zijne manier. In tegenwoordigheid der Natuur moet men, als 't ware, vergeten wat men doet, ten einde weder te geven wat men ziet; maar men moet veel gedaan hebben en veel weten, om wél weder te geven.



{==654==} {>>pagina-aanduiding<<}

Schrander overleg bij wilde eenden.

(Oken's Isis, 1833. S. 980, 981.)
De Baron von seiffertitz deelde aan den bekenden Duitschen Vogelkenner brehm de volgende waarneming mede: ‘In onze groote moerassen verzamelen zich, vooral tegen den herfst, verschillende soorten van wilde eenden, bij duizenden, in scharen bijeen, vallen dan in het najaar gewoonlijk op een moeras, en vereenigen zich op eene plek van hetzelve zoo digt bij elkander, dat men in de verte een eiland zou meenen te zien. Zoo vond ik ze, toen ik, in het najaar van 1830, aan den oever van dat moeras kwam, en een' zeeärend in geringe hoogte op de eenden zag toevliegen. In een oogenblik rees de geheele eendenschaar met daverend gerucht op, verdeelde zich, en vloog het moeras in grootere en kleinere kringen rond. De arend bevond zich in haar midden, maar kon door zijne langzame vlugt niets uitregten, en verliet eindelijk het moeras. De eenden kwamen tot rust, en streken weldra op dezelfde plek, die zij vroeger hadden ingenomen, wederom neder. - Thans verscheen eensklaps een havik (duivenvalk, Astur palambarius), en daalde schuins op hen af. Ik was zeer verlangend te zien, wat de eenden nu doen zouden, daar, bij dezen vijand, het opvliegen en blijven zitten even gevaarlijk was. Doch ook dit nieuwe en zeer dreigende gevaar wisten zij op eene zeer gepaste wijze te ontwijken. Zij flodderden, eer de duivenvalk hen bereikte, op eens met zulk eene snelheid en zoo sterke vleugelslagen over de oppervlakte van het water op en neêr, dat hetzelve met kracht naar de hoogte sprong en de geheele schaar in een' dikken nevel hulde. De roofvogel, die bemerkte, dat snelheid hier niet hielp, vloog nu langzaam en zeer laag met uitgestrekte klaauwen rondom hen heen, en zocht door den watervloed te dringen, om er een' te grijpen; maar te vergeefs, want de eenden drongen zich onder hem altijd digter bijeen, en wierpen hem zulk een druipbad tegen het lijf, dat ook hij eindelijk zijne
vervolgingen staken en het moeras verlaten moest.’
Wat zal men zeggen, wanneer men deze geheel naar de omstandigheden ingerigte en verschillende taktiek der eenden tegen twee gevaarlijke vijanden beschouwt? Hier is meer dan instinkt, hier is buitengewoon overleg zigtbaar.



{==655==} {>>pagina-aanduiding<<}

Talleyrand.

(Uit de Zeitung der Elegante Welt.)
Talleyrand is een boek zonder titel, waaruit men echter veel kan leeren. Hij verstaat meesterlijk de kunst, om niet schrander te schijnen en er niet scherpzinnig uit te zien. Hierin berust het geheim van zijne merkwaardige loopbaan. Men zou zich zeer verkeerd uitdrukken, zoo men hem een' bedrieger noemde. Dat ware even zoo dwaas, als wanneer de geschiedschrijver eene noodlottige gebeurtenis met den naam van dwaling wilde bestempelen. Hij is het fatum of noodlot der nieuwere Geschiedenis; het fatum heeft geen geweten - het is een geweten. Hij is een beeld der hedendaagsche liefde, die geene trouw kent, als dezelve niet uit die liefde voortvloeit - hij bemint alleen datgene, wat hem beminnenswaardig is, en daarom ook slechts zoo lang, als het hem beminnenswaardig is. Of indien dit alles niet gelden mag, wel nu, men noeme hem den Jezuit in de Geschiedenis. Waren de Jezuiten zonder zedelijkheid, zoo waren zij het althans geheel, en zij hadden meer schranderheid, dan de overige wereld bezat, noodig, om dezelve te bedriegen. De grootste slimheid is toch ook eene grootheid.
Wij noemen de Geschiedenis geene bedriegeres, ofschoon zij dagelijks ons bedriegt. Wij kennen hare moraal nog niet. Lieden van bekrompene denkwijze zeggen weleens, dat zij er geene heeft.
Zoo voorzigtig nu moet men ook omtrent talleyrand zijn. 't Is eene opmerkelijke omstandigheid, dat noch zij noch hij ooit bespot werd. Al verwenscht iemand de Geschiedenis, zij blijft dezelfde; men heeft talleyrand beleedigd, en hij heeft niet opgehouden te glimlagchen.
Talleyrand is, naar de gewone begrippen van deugd, de slechtste mensch. Hij heeft nooit grondbeginselen gehad; hij volgde slechts dit eene - geene beginselen te hebben. Nooit heeft hij iets anders gewild, dan eigen voordeel, en hij is het gevaarlijkste voorbeeld, dat doet zien, hoe verre men daarmede kan komen. Vóór eenige weken zat hij, bij eene vergadering van het Engelsche Parlement, in het volkomenste genot van welstand en rijkdom, op de galerij der St. Stephanus kapel te Londen; zijne wangen waren rood, ofschoon hij nooit gebloosd heeft, en hij is tachtig jaren oud geworden, ofschoon hij nooit ééne enkele zijner beloften heeft gehouden.

{==656==} {>>pagina-aanduiding<<}

Charles maurice talleyrand is in 1754 te Parijs geboren. Zijne voorvaders hadden in de Middeleeuwen de heerschappij over Quercy. De naam talleyrand zal oorspronkelijk welligt die van een landgoed geweest zijn. Zijne familie behoorde tot het geslacht der Graven van périgord. Hij werd voor den geestelijken stand bestemd. Hij had een scherp en doordringend verstand. De Geestelijkheid meende in hem eenen steun harer wankelende heerlijkheid te zien. Charles maurice had den schoonsten aanleg, om eenmaal Paus te worden. Dat hij een weinig hinkte, vergaf men gaarne aan zijnen geest, die over elke hindernis heensprong. Men was het in Frankrijk reeds gewoon, dat de schranderste mannen hinkten, alhoewel toen nog niet aan chateaubriand en Lord byron gedacht kon worden. Reeds had lesage zijn' Diable boiteux geschreven, en de Duivel werd in Frankrijk steeds voor scherpzinnig en slim gehouden; in Duitschland alleen spreekt men van een' dommen Duivel.
De Geestelijkheid hoopte partij te trekken van dat booze Beginsel. Reeds in 1780 koos dezelve talleyrand tot haren Agent-Generaal. Hij was toen nog geene 26 jaren oud. Kort daarop gaf men hem zelfs het Bisdom Autun.
Hier aangekomen zijnde, zag hij rond en zocht zijne lieden. Hij wilde eene niet onbeduidende rol spelen. De omstandigheden begonnen destijds reeds verwikkeld te worden. Hij wendde zich tot mirabeau, maar reed nog vlijtig naar Versailles, speelde een loos spel met de schoone hofdames, had fijne manieren, was geestig, aardig, hoffelijk, maakte vernuftige woordspelingen, schreef galante briefjes op zijden papier enz.
Toen de Algemeene Staten vergaderden, werd hij tot Afgevaardigde voor Autun benoemd. Spoedig na de eerste zittingen ontdekte hij met zijn valkenoog de groote gebreken van het oude Frankrijk; hij begreep, dat het gedaan was met Versailles, en hij zeide het Hof, even als eene oude minnares, vaarwel - vaarwel ook de geestrijke billets, waarmede hij de petits levers bekoord en verrukt had.
Toen reeds was hij bezig, om in stilte zich een' republikeinschen rok te snijden. Men riep hem naar het Hof, men hield heimelijk en vlijtig mondgesprekken met hem; doch hij was reeds lang ontrouw. Tot ieders verwondering verklaarde de Bisschop van Autun zich voor de vereeniging der drie Standen. Het Hof bevond zich in ver-
{==657==} {>>pagina-aanduiding<<}
legenheid. Gelijk de meeste lieden, die eenen naam maken, had talleyrand veel gelds noodig en steeds vele schulden - het Hof bood hem groote sommen. Doch van zijne jeugd af had hij rekenen geleerd, en wist thans, van welke partij het meest te halen was. Hij wilde zijn geluk op vasteren grondslag bouwen.
De storm der bastille brak los, en de zitting van 4 Augustus volgde, waarin het oude leenstelsel werd opgeheven. Hij begint nooit daarmede, dat hij oude regten van zijnen stand opgeeft; maar zoodra hij ziet, dat ze niet meer te redden zijn, is hij de eerste, die deze opgeeft - met veel uitstals opgeeft. Zoo genoot hij steeds de wisse voordeelen van het offer, dat hij bragt, door den schijn van volksgezindheid.
Dus maakte hij dan ook zijne berekeningen ten opzigte van de goederen der Geestelijkheid. Hij zag wel in, dat ze niet te behouden waren. Derhalve trad hij den 10 October op de tribune, en gaf, als Bisschop van Autun, de geestelijke bezittingen van dat Bisdom aan de Natie ten beste. - Omstreeks dezen tijd vormde zich de Club van de Vrienden der Constitutie, later de Jakobijnen-club geheeten. Met lameth, barnave, sieyes, lafayette, mirabeau en bailly stond talleyrand aan het hoofd der oprigters van denzelven.
Dit was het eerste Genootschap, dat hij echter binnen kort verliet. Met velen zijner politieke vrienden rigtte hij een' tweeden Club op, die, mededinger van den eersten, in den beginne Genootschap van 1789, later, naar het klooster der Feuillans, waarin men vergaderde, Club des Feuillans heette.
Verkwisters spreken weleens het meest van bezuiniging. Zekere staatslieden schijnen met dit woord het volk te willen paaijen. Talleyrand beval op de tribune steeds de spaarzaamheid aan, en vergat ook niet, dit te doen, toen den 14 Julij het jaarfeest der Omwenteling gevierd zoude worden. Hoe zal hij thans lagchen, als hij aan dien dag op het veld van Mars terugdenkt! Geheel Parijs was op de been - talleyrand, als Bisschop van Autun, trok voorop met de Geestelijkheid. Wegens de gelijkheid, die ook onder de Priesters was gekomen, droeg hij, even als de overigen, een wit koorhemd en eene driekleurige sjerp om de middel. Dus besteeg hij het zoogenaamde Altaar des Vaderlands, en hield, bij het roeren der trom en het ge-
{==658==} {>>pagina-aanduiding<<}
raas der krijgsmuzijk, onder den blooten hemel de hooge mis. Koning lodewijk zat op den troon - de Afgevaardigden, de Chefs der Departementen in eenen kring daar om heen; de drieëntachtig vanen wapperden; zoo ver het oog reikte, zag men menschen en koppen - en talleyrand steeg de eerste trappen af, en wijdde den ouden koninklijken standaard en de vanen. Hierop treedt lafayette tot hem, en spreekt het eerst den eed uit, en drukt het eerst de spits van zijnen degen op het altaar. De kanonnen donderen, en het gansche veld van Mars dreunt van het geschreeuw der ontzettende menigte. Toen nu ook de Koning en de Nationale Vergadering gezworen hadden, hief charles maurice talleyrand het lof- en dankgezang aan; twaalfhonderd toonkunstenaars en de vele duizenden stemmen vielen mede in.
Het is in de Geschiedenis een der merkwaardigste tijdpunten, toen talleyrand zoo plegtig de rol van priester Gods speelde - hij, die aan niets, dan aan kloekzinnigheid gelooft, en in wiens hoofd daarbij waarschijnlijk geheel aardsche plannen omgingen.
Ook wijdde hij den 25 Februarij 1791 den eersten constitutionelen Bisschop, zonder toestemming van den Paus, zonder eenig onderzoek, zonder geloofsbelijdenis - hij zag, dat het rad aan 't rollen was, en hij rolde mede. De Geestelijkheid had in Frankrijk hare rol uitgespeeld; kort na die wijding legde hij zijne bisschoppelijke waardigheid neder.
Men verhaalt, dat talleyrand destijds sterk gespeeld had, en wel met veel geluk, gelijk dit bij hem van zelve spreekt; want zijne kunst en zijn geluk bestonden juist in een gelukkig spel. Men wilde, dat hij spoedig 60,000 francs had gewonnen, en deed hem deswege openbare verwijtingen, zoodat hij zich openlijk in eenen brief moest verantwoorden. De brief zegt, dat hij in den schaak-club slechts 30,000 fr. heeft gewonnen, en dezelve behelst voorts de, in zijnen mond, regt kluchtige plaats: ‘Ik wil mij niet regtvaardigen. De smaak voor het spel heeft zich buitendien reeds op eene bekommeringwekkende wijze verspreid. Ik beminde het nooit, en reken het mij des te meer als schuld toe, aan de verzoeking geen' genoegzamen tegenstand geboden te hebben. Deswege berisp ik mijzelven als bijzonder persoon, maar nog meer als wetgever, dewijl ik vast geloof, dat de deugden der vrijheid niet min-
{==659==} {>>pagina-aanduiding<<}
der gestreng behooren te zijn, dan derzelver grondbeginselen, en dat een wedergeboren volk de gansche strengheid der reine zeden weder moet verkrijgen,’ enz.
Doch het volk begon hem thans werkelijk te mistrouwen. Om dezen tijd lag mirabeau doodelijk ziek; de vroegere vriendschap met talleyrand was reeds lang in vijandschap veranderd - op zijn sterfbed liet hij hem roepen, zij spraken zes uren met elkander en waren verzoend. Talleyrand las het laatste werk van mirabeau in de Nationale Vergadering voor, en wist de door diens dood opengevallene plaats te bemagtigen. Dood en leven, geluk en ongeluk - alles, wat er gebeurde, scheen telkens te zijnen voordeele te dienen.
In Junij viel de bekende vlugt van lodewijk XVI voor, die slechts tot aan Varennes mogt komen. Daarbij werden weder zeer ongunstige geruchten aangaande talleyrand verbreid. Men sprak, dat hij in dien tijd groote sommen van het Hof had ontvangen, en dat hem 80,000 fr. ontstolen waren. Te vergeefs liet hij door den druk openbaar maken, dat hij ongelukkiglijk voor zoodanig verlies beveiligd was; hij daalde in de gunst des volks.
Kort daarop werd hij als attaché bij een gezantschap door den Koning naar Londen gezonden, hetgeen aanleiding tot steeds sterkeren weêrzin tegen hem gaf - men meende, dat hij nu eens voor den Koning, dan weder voor den Hertog van orleans intrigueerde. Eerst omstreeks September 1792 kwam hij naar Parijs terug. Intusschen was de Koning den 10 Augustus gevallen, en talleyrand had het alleen aan danton's persoonlijke genegenheid te danken, dat hij nog weder uit de hoofdstad mogt geraken. Met een' door danton eigenhandig geschreven' pas vertrok hij met den meestmogelijken spoed weder naar Londen.
In de ijzeren kist des Konings vond men papieren, welke talleyrand verdacht maakten. Vruchteloos zond hij een geschrift te zijner regtvaardiging aan de Conventie. Het decreet van aanklagt tegen hem bleef dus in volle kracht. Hij toonde weinig lust om terug te keeren, en werd dus op de algemeene lijst der Emigranten gesteld. Maar de Emigranten in Engeland verklaarden, hem voor eenen spion der Jakobijnen te houden, en pitt verbande hem binnen drie dagen uit Engeland.
Hij begaf zich naar Noord-Amerika; doch ook daar ver-
{==660==} {>>pagina-aanduiding<<}
trouwde men hem niet. Men meende hem met eene witte kokarde gezien te hebben. Hij moest dus weder scheep gaan, en voer naar Hamburg. Intusschen was de aanklagt tegen hem te Parijs ingetrokken, en hij kon terugkomen. Mevrouw van stael, met welke hij briefwisseling hield, had den beroemden chénier voor hem gewonnen; deze wist hem in de Conventie te regtvaardigen. Nu maakte hij spoedig toebereidselen, om naar Frankrijk terug te keeren; want hij verlangde naar bezigheid en voordeel, ofschoon hij aan Mevrouw de genlis betuigd had, dat hij geen deel meer aan de openbare zaken zou nemen, dewijl hij voor zijn gansche leven daarvan verzadigd was.
Talleyrand had steeds gaarne met vrouwen te doen. Te Hamburg leerde hij ook eene Oostindische, zekere Madame grandt, kennen, en toonde veel belangstelling in haar. Deze Mad. grandt is het, van welke hij zeide: ‘Zij heeft geene voorvaderen, maar een hart; en zij zal mij nooit van eigenbaat en ondankbaarheid beschuldigen.’ Mad. grandt is dus eene belangrijke persoon in de Geschiedenis.
Hij kwam te Parijs en zocht zich in te dringen. De woeste, bloedige tijd was voorbij. Het Directoire was thans aan de orde. Barras werd spoedig door fijne beschaving en aangename manieren gewonnen; rewbell bewonderde in hem den doorslepen diplomaat; carnot alleen was onverbiddelijk. Hij schilderde hem, even als hij nog wordt geschilderd, toen hij tot chénier zeide: ‘Hij brengt al de ondeugden der oude Regering met zich, zonder ééne van de deugden der nieuwe aangenomen te hebben; hij heeft volstrekt geene beginselen, maar verandert, gelijk men van kleederen doet, naar wind en weder. Hij was filozoof, toen filozofie mode was; thans is hij republikein, dewijl men het heden ten dage zijn moet, om iets te worden, en morgen zal hij de onbeperkte alleenheersching uitroepen, als dezelve hem voordeel aanbrengt. Ik wil van hem tot geenen prijs iets weten. Zoo lang ik aan het staatsroer blijf, zal hij stellig niets worden.’ Zoo sprak de onverzettelijke carnot, de aristides der Franschen, wien zelfs napoleon niet kon doen wankelen - en hij hield woord.
Dat was een magere tijd voor talleyrand, en hij scheen dikwerf niet zeer opgeruimd, als hij Mevrouw van stael bezocht. Hij deed pogingen, om zich in de gunst

{==661==} {>>pagina-aanduiding<<}
van den Graaf van provence, later lodewijk XVIII, te dringen; maar de Emigranten riepen ach en wee over hem. Zijn scherp oog zag intusschen verder. Bij de schoone, ligtzinnige weduwe van den Generaal beauharnais vond hij dagelijks dien jongen Generaal, welke den 13 Vendémiaire door zijne beradenheid en door zijn kanonvuur het Directoire gered had. De kleine Corsikaan was smoorlijk verliefd op josephine beauharnais, en als zijne minnarij hem niet bezig hield, toonde hij zich even verdrietig als talleyrand, dewijl hij niets te doen had. Men wil, dat Mevrouw van stael destijds, of een weinig vroeger, den kleinen (*) meermalen met hare beurs te hulp is gekomen. Talleyrand was de eerste, die den naam bonaparte vaak noemde, en Mevrouw van stael noemde dien bij barras. ‘Dat is uw man,’ plagt talleyrand tot de leden van het Directoire te zeggen; ‘hij heeft ul. gered.’ En hij moet werkelijk barras overgehaald hebben, om den jongen bonaparte het leger in Italië toe te vertrouwen.
Mevrouw van stael hield voorts bij barras gedurig aan, dat men talleyrand toch eene plaats in het Directoire zou geven. Maar deze had geene al te gunstige meening van de geestrijke vrouw. Hij zeide eenmaal van haar: ‘Uit één duim in 't vierkant weeft zij honderd ellen. Ik ken haar zoo goed, dat ik haar slechts die groote geheimen vertel, welke ik gaarne algemeen bekend wil hebben. In weerwil van deze voorzigtigheid, laat zij toch steeds mij duizendmaal meer zeggen, dan ik haar medegedeeld heb. Wist zij bonaparte te bemagtigen, zoo zou zij hem met hemel en hel in onmin brengen, de planeten en onze aarde niet te vergeten.’
Maar talleyrand was te diep in de openbare meening gedaald; men kon hem nog niet in het bewind brengen. Dezelfde chénier, door wiens voorspraak Mevrouw van stael zijne terugkeering bewerkte, zeide eens van hem: ‘De Abt maurice wenscht, nadat hij Monarchist en Orleanist geweest is en geen Robespierist kon zijn, dewijl maximiliaan niets met hem te doen wilde hebben, eens Directorist worden, in de hoop van verder dat-
{==662==} {>>pagina-aanduiding<<}
gene te zijn, wat de Regering een weinig later zal worden. Hij gelijkt eene spons, die alle vocht tot zich neemt, met dit onderscheid echter, dat de spons wedergeeft, wat men aan dezelve vertrouwt, daar onze vriend alles voor goeden buit verklaart.’
De omstandigheden werden steeds drukkender voor hem. De gewezen Kerkvoogd kon geene koets meer betalen; hij reed dus in eene cabriolet, en verteerde zijn' laatsten louisd'or. Desniettemin bevond hij zich in alle salons, toonde eene fijne beschaving, was aardig, geestig, glimlachte veel, en smachtte naar politiek; kortom, de man was regt innemend. Bij Mevrouw de montesson, de Hertoginweduw van orleans, waar het beste gezelschap van Parijs zich destijds verzamelde, was hij dagelijks. Iemand, die door zijne bevallige manieren als betooverd was, zeide eens: ‘Talleyrand is zoo beminnelijk, dat eene vrouw hem niets kan weigeren.’ Mevrouw de montesson antwoordde daarop: ‘Hare gunst niet, maar wel haar vertrouwen.’
Dagelijks begaf hij zich toen naar het hôtel Salm, alwaar de constitutionele Club vergaderde, welken benjamin constant opgerigt had. Met de ijverigste genegenheid verdedigde hij hier het Directoire, en bragt het eindelijk zoo verre, dat de storm tegen carnot begon.
Barras en laréveillière sloegen voor, hem tot Minister van Buitenlandsche Zaken aan te stellen. Carnot sprong met een' vloek van zijn' stoel op, en riep in drift; ‘Wat! dit spotbeeld van een' paap! deze intriguant, die ons allen, den eenen na den anderen, openlijk op de markt voor eene kleine winst zou verkoopen!’
‘Wien heeft hij dan reeds verkocht?’ vroeg laréveillière gemelijk.
Carnot. Wien? Vooreerst, zijnen God.
Laréveillière. Hij geloofde niet in God.
Carn. Waarom diende hij Hem dan? - Verder, zijnen stand.
Lar. Uit filozofie.
Carn. Uit eerzucht. Eindelijk, zijnen Koning.
Lar. Hebben wij regt, hem dit als een vergrijp aan te rekenen?
Carn. Hoor, laréveillière! Gij moogt mij, zoo gij wilt, met den Duivel vergelijken, en ik zal er om

{==663==} {>>pagina-aanduiding<<}
lagchen; maar ik zou razend worden, zoo gij mij met dezen mensch op ééne rij steldet.
Carnot werd overstemd, en den 30 Messidor van het jaar V (15 Julij 1797) werd charles maurice talleyrand Minister van Buitenlandsche Zaken.

(Het vervolg en slot hierna.)


De sneeuwoogst van napels.

In Engeland en andere landen van het Noorden wordt zelden ijs gebruikt, en men beschouwt hetzelve als tot de weelde der rijken behoorende; maar in de heete luchtstreken van het Zuiden, inzonderheid in Sicilië en te Napels, wordt het gedurende het zomersaizoen tot de volstrekte behoeften van het leven gerekend, en, op eene of andere wijze, gebruikt door alle klassen, de armste niet uitgezonderd. Wij voor ons gelooven, dat geen reiziger, welke die streken in het warme saizoen bezocht, het ijs en ijswater niet als een natuurlijke zegen of ligchamelijke weldaad beschouwde. De wijn in die landen, schoon in de koelste kelders bewaard, en het water, schoon uit de diepste wel of bron geput, wordt, na zeer korten tijd aan de lucht te zijn blootgesteld, zoo laauw en walgelijk, dat het naauwelijks drinkbaar is, en, gedronken wordende, niets verfrischt. Gedurende de brandende, uitputtende hitte van Junij, Julij en Augustus, zal zelfs de Napelsche Lazzaroni het met versmading afwijzen, indien er geen sneeuw bij is om zijn' drank te verkoelen; maar geef hem een handvol bevrozene, glinsterende sneeuw in zijn glas, de minste wijn van een' stuiver de flesch, of het eenvoudige water zelve, wordt nektar; hij drinkt met verheuging, en is inderdaad verkwikt.
Wij spraken van ijs en ijswater, omdat zulks de gewone benaming is in ons land, ontleend van de zelfstandigheid, waaruit het bestaat; maar in het zuiden van Italië is het geen ijs, maar sneeuw, die altijd gebruikt wordt; de hoeveelheid, jaarlijks genuttigd, inzonderheid wanneer de zomers lang en buitengewoon heet zijn, is verbazend. In de lage landen ligt, zelfs in de koudste winters, nooit sneeuw op het aardrijk; maar op de Apennijnen, welke zich

{==664==} {>>pagina-aanduiding<<}
over het geheele schiereiland uitstrekken, heeft men een' onuitputtelijken voorraad van die onwaardeerbare zelfstandigheid. Sommige van de hoogste bergen dier groote keten, als Il gran Sasso d' Italia en Monte Majello (beide in de Abruzzi), hebben op hunne kruinen het geheele jaar door sneeuw, en zelfs ijsbeddingen in eenige van hunne diepe kloven; maar gemeenlijk verdwijnt de sneeuw van den rug der Apennijnen tegen het einde van Mei; en wierd er geen kunst en voorzorg te werk gesteld, zoo was het niet mogelijk, om dezelve alsdan te bekomen, wanneer men er de meeste behoefte aan heeft. De Napolitanen graven daarom diepe holen of putten, hoog op aan de helling van den berg, of maken soms gebruik van natuurlijke kelders tusschen de rotsen. In deze verzamelen zij in het saizoen, wanneer zij de sneeuw kunnen bekomen, dezelve in breede, dikke, helder witte lagen. De sneeuw wordt wél te zamen geperst, en als de kloof of put ten naastenbij vol is, werpen zij er zekere hoeveelheid stroo, verdorde bladeren en boomtakken op, om de sneeuw voor de buitenlucht te beveiligen, en sluiten daarna den mond van den kelder, zoo veel zulks doenlijk is. Deze sneeuwkelders zijn meestal ten noorden van den berg gelegen. Door gepaste opmerkzaamheid op derzelver ligging en de streek van het kompas; door partij te trekken van zware boomen, die in den zomer door hunne digte lommer schaduw en koelte aanbrengen, of van eene diepe, naauwe spleet, waar de zon nimmer doordringt, kunnen deze magazijnen ook veilig benedenwaarts den berg geplaatst worden, en wel zoo laag, als de sneeuw valt en blijft liggen. Dit is een voordeel van geene geringe waarde, dewijl de arbeid en de kosten des vervoers daardoor zeer verminderen, van wege de nabijheid der markt en den meer gemakkelijken toegang. Wanneer de sneeuw in eenige hoeveelheid valt op het lagere en bewoonde gedeelte des bergs, geeft zulks
aanleiding tot groote vreugde onder de landlieden, die van alle kanten bijeenkomen, om dezelve te verzamelen en in veilige sneeuwkelders te bergen. Ik was eenmaal getuige van een zonderling en levendig tooneel van dien aard. Ik reisde van Napels naar Apulia, en doorkruiste de eerste of laagste reeks der Apennijnen, tusschen Il Cardinale, Monte forte en Avellino, wanneer er eensklaps eene zware sneeuwbui op-
{==665==} {>>pagina-aanduiding<<}
kwam, welke den grond spoedig met een dik wit kleed bedekte. Zoodra de vlokken in menigte en aanhoudend begonnen te vallen, juichte al het volk, en terstond kwamen mannen, vrouwen en kinderen aanloopen met harken, schoppen, manden, kruiwagens, pakmatten, en alwat voor de hand lag, om den gevallen' schat in te zamelen. De Israëlieten in de woestijn konden bezwaarlijk meerder vreugde betoonen bij het vallen van hun manna. Zij zongen, lachten, juichten en schertsten met elkander op hunne levendige wijze, intusschen geenszins verzuimende de sneeuw met ijver te vergaderen. Geen vermakelijke sneeuwballenjagt, zoo als wij zulks noemen, had er plarts; - de stoffe was veel te edel, om op zulk eene wijze verkwist te worden. Ballen, ja, werden er gemaakt, van verschillende grootte; maar deze werden door de kinderen zeer voorzigtig langs den bergkant naar beneden gerold, om in de ijskelders geworpen te worden. Allen hadden blijkbaar een' voorsmaak van het genot en de verfrissching, welke deze wintergift hun gedurende de aanstaande zomerhitte en verstikkende Sirocco zou verschaffen, waarschijnlijk tevens niet voorbijziende de winst, welke hun voorraad hun zou aanbrengen, door den verkoop der te missene sneeuw aan hunne naburen in de heete, uitgedroogde, dorstige landen van de Terra di Lavoro. Toen wij de menigte bezige lieden en kinderen naderbij kwamen, riepen zij ons toe: Ecco,
Signori, una bella racolta! questa è una bella racolta! (Ziet, Heeren, welk een schoone, welk een heerlijke oogst!)
Om de stad Napels, eene der grootste hoofdsteden van Europa, te voorzien, welke eene bevolking telt van 400,000 zielen, allen sneeuwgebruikers, is eene uitgebreide bergstreek bestemd. Van de Apennijnen en al de naburige takken dier bergen wordt, gedurende de zomermaanden, aanhoudend te land en te water sneeuw aangebragt, bij voorkeur te water, omdat door dit middel van vervoer de sneeuw zuiverder, minder aan smelten onderhevig is, en minder van transport kost. Honderden mannen en jongens worden uitsluitend tot dit werk gebezigd.
Een der bergen levert inzonderheid voorraad voor de hoofdstad op, namelijk de Monte Sant Angelo, de hoogste punt van het stoute voorgebergte, 't welk de baai van Napels van die van Salerno scheidt. Deze berg, welke

{==666==} {>>pagina-aanduiding<<}
zich onmiddellijk achter de stad en haven van Castellamare majestueus verheft, is 12 mijlen van Napels zelve gelegen. Uit hoofde van dien korteren afstand en het voordeel van den watervervoer, wordt de sneeuw aldaar met grooten ijver en zorg ingezameld, en de berg Sant Angelo is wel voorzien van de reeds vermelde kelders en groeven. Sommige van deze bevatten een' onmetelijken voorraad van sneeuw; maar, hoe groot dezelve ook zij, die voorraad verdwijnt echter spoedig onder de handen des werkmans, die met van ijzeren punten voorziene stokken en schoppen in dezelve graaft, omtrent zoo als de arbeiders in de zoutmijnen. Deze arbeid wordt gedurende den avond en nacht verrigt, dewijl Fahrenheit's thermometer over dag dikwijls 90o a 100o teekent in de zon.
Lange rijen van muilezels, gelijkende naar kleine karavanen, beklimmen den berg naar de sneeuwkelders; aldaar worden zij beladen met groote sneeuwklompen, zoo veel mogelijk voor de buitenlucht beveiligd, en dalen alsdan, met al den spoed, welken zulk eene zware vracht gedoogt, langs steile, op sommige plaatsen zeer gevaarlijke wegen, af, van Quisisana (*) naar Castellamare, tot aan de kaai, waar groote booten gereed liggen, om hare lading te ontvangen. Zoodra de zoo broze bevrachting van eene dezer booten volbragt, en met stroo, drooge bladeren en pakmatten is gedekt, vertrekt zij oogenblikkelijk naar Napels; de tijd der afreize is van 12 ure 's nachts tot 2 ure in den morgen. Ze zijn alle van mast en zeilen voorzien, of zulks haar te stade mogt komen op de terugreize; maar wijl er, in eenen zomernacht, zelden een koeltje in de baai heerscht, zijn dezelve van weinig of geen nut in de heenvaart, en de manschap is verpligt, gebruik te maken van lange boomen en riemen. Deze arbeid valt, van wege de plompe en gebrekkige zamenstelling der booten en de zware vracht, bij uitstek zwaar, inzonderheid wanneer zij oponthoud bij de afreize gehad hebben, en bedreigd worden door de opgaande zon, alvorens zij de haven van Napels kunnen bereiken. Vuur behoorde aangebragt te worden tot behoud

{==667==} {>>pagina-aanduiding<<}
der sneeuw. Eene kleine stoomboot moest eene reeks dezer booten op sleeptouw nemen, en den tijd der overvaart verzekeren. Gedurende de zomernachten weêrgalmt, als 't ware, de stad Castellamare onafgebroken van het getrappel der muilezels, het geschreeuw en gezang der drijvers, het gedruisch bij het afvaren der sneeuwbooten, het gejuich der manschap, en het geklots van hunne zware riemen, dat zelfs ver buiten de baai van Napels gehoord wordt.
Zoodra de sneeuwbooten in de haven van Napels aankomen, worden ze terstond ontladen door eene menigte facchini of sjouwers, uitsluitend tot dat werk gebezigd. Deze knapen, die zeer vlug en sterk zijn, ofschoon hun voorname voedsel bestaat in brood, olijven, knoflook, enz. afgewisseld met maccaroni, loopen met hunne lading sneeuw van den waterkant naar een groot, koel gebouw, ingerigt om dezelve te ontvangen. Dit gebouw, la Dogana della Neva, of het Sneeuwtolhuis, genaamd, is eenigzins achterwaarts van de haven gelegen, niet ver van het groote Napelsche tolhuis. Aan dit algemeene dépôt komen de handelaars in het klein uit alle wijken der uitgebreide stad zich voorzien, en er is naauwelijks ééne straat in Napels, hoe ellendig en afgelegen dezelve ook zij, die niet zijne sneeuwwinkels heeft. Volgens eene oude landswet, mogen deze winkels, gedurende het heete saizoen, nimmer bij dag of nacht gesloten zijn, of, indien de eigenaar zijne deur wil sluiten of zich verwijderen, moet hij iemand in den winkel laten, gereed om sneeuw te verkoopen, wanneer dezelve geëischt wordt. Eene dergelijke wet bestaat er ook omtrent de apothekerswinkels, en wel het geheele jaar door: deze wet is in onbruik geraakt; maar de volksbehoefte houdt die omtrent de sneeuw verkoopers steeds in wezen.
Nog verdient het opmerking, dat de sneeuw op zichzelve eene artsenij en een voorbehoedmiddel is. Zij wordt inwendig in natura gebruikt, of ook gemengd met siropen en kruiden, en uitwendig plaatselijk aangebragt voor hoofdpijn, verrekkingen en ontelbare andere ongemakken. De op deze wijze gebruikte hoeveelheid is zeer groot. Sneeuw mag inderdaad de genees- en heelmeester der behoeftige Napolitanen heeten, dewijl ze zelden een' anderen raadplegen.



{==668==} {>>pagina-aanduiding<<}

Eenige bijzonderheden uit den levensloop van Henriëtte Sonntag.

Deze door gansch Europa vermaarde Zangeres werd in 1808 te Koblenz geboren. Hare ouders waren beiden Tooneelspelers, en bestemden het begaafde kind vroegtijdig voor het tooneel. Op haar vijfde jaar verscheen zij voor de eerste maal in het openbaar te Frankfort, in de Opera het Vrouwtje van den Donau, als de kleine Salome, en op haar achtste bezat zij reeds veel kunstvaardigheid in den zang. In 1817 stierf haar vader, en zij volgde nu hare moeder, eene bekwame Tooneelspeelster, naar verscheidene Duitsche schouwburgen. Bij haar verblijf te Praag viel haar een grondig zangönderrigt ten deel in het voortreffelijk Conservatorium; waarop zij in haar twaalfde levensjaar met groote toejuiching aldaar het tooneel betrad, en kort daarna te Weenen aan de Duitsche Opera geëngageerd werd, zich niet minder onderscheidende aan de Italiaansche. Hier vond zij in de vermaarde fodor-mainville een model, dat met de edelste uitdrukking de verwonderlijkste buigzaam- en vaardigheid van stem verbond. Zij werd weldra eene ijverige leerlinge dezer groote kunstenaresse, wie de eere toekomt, haar gevormd te hebben, zoo wel wat de school betreft, als met opzigt tot het bestuderen der rollen. Sonntag speelde en zong Semiramis, Desdemona, Rosine en hare overige beste partijen geheel in den smaak van fodor, welke zij ook haar betooverend mezza voce had afgeluisterd.
Na de ontbinding der Opera te Weenen, in 1824, gaf zij gastrollen te Leipzig, waar zij inzonderheid in die van Euryanthe ongemeene geestdrift verwekte. Maar haar eigenlijk schitteringstijdperk begon eerst met haar optreden te Berlijn, waar zij, benevens hare moeder en jongere zuster, aan den Koninklijken schouwburg geëngageerd werd. De gansche stad verdrong zich naar de Opera, om de, door hare stem, zoo wel als door haar beminnelijk vookomen, betooverende Zangeres te hooren en te zien. Het geheele publiek was verrukt; zij won aller harten, en de Dichters wedijverden, om haar in liederen en sonnetten te bezingen. Er verscheen zelfs een Roman over haar, onder den titel: henriëtte, de schoone Zangeres, waarschijnlijk van rellstab. Zij

{==669==} {>>pagina-aanduiding<<}
gaf den Dagbladschrijvers aanleiding tot onderlingen twist, maar bleef desniettemin de lievelinge van Berlijn en van het Hof, hetwelk haar tot Koninklijke Hof- en Kamerzangeres benoemde.
In den zomer van 1826 reisde zij naar Parijs, waar zij desgelijks met de grootste geestdrift ontvangen werd. Zij keerde over Frankfort en Weimar naar Berlijn terug, en werd kort daarna, voor twee jaren, aan de Italiaansche Opera te Parijs geëngageerd. In 1827 verliet zij Berlijn, en zong vervolgens in de Italiaansche Opera te Londen en te Parijs. In 1830 verliet zij Parijs, waar ook de Koninklijke Familie haar met veel onderscheiding had bejegend, en betrad wederom het Berlijnsche tooneel. Doch, reeds tijdens haar verblijf te Londen en te Parijs, was zij, in 't geheim, met den Graaf rossi, Geheimschrijver bij het Sardinische Gezantschap, gehuwd. De geboorte van een kind uit dezen echt werd vooreerst verborgen gehouden; maar er liepen kwaadaardige vertellingen rond, en reeds had het gerucht de halve waarheid verbreid, toen nog altijd de openbaarmaking van den echt achterbleef. De Zangeres wilde nog eerst eene reis, als Concertzangster, door Europa doen, en alleen te Berlijn het tooneel betreden. Deze hare laatste reis geleek een triomstogt. Onbeschrijfelijk was de ontroering des publieks te Berlijn, toen zij daar, op den 19 Mei 1830, met de rol van Semiramis hare theatrale loopbaan besloot. Nog zong zij te Petersburg en te Moskou met schitterend gevolg, en keerde vervolgens over Hamburg naar de Nederlanden terug. Nadat nu de echtverbindtenis in het openbaar was verkondigd, bleef zij met haren Gemaal te 's Hage wonen. Hare levensomstandigheden zijn allergelukkigst, welke geruchten van het tegendeel deswege mogen
geloopen hebben.
Als Operazangeres vereenigde zij, met de bekoorlijkste jeugdige gestalte, de gemakkelijkste en bevalligste voordragt. Reeds van hare vroege jeugd aan was haar een zeldzame omvang van stem eigen, benevens de gaaf, om alle moeijelijkheden, als ware het een spel, te boven te komen. Hare toonen waren liefelijk, helder en zuiver; hare stem ongemeen buigzaam; hare voordragt juist, bevallig en vol uitdrukking; hare daarstelling sierlijk, wegslepend, betooverend. Zij verstond het eenvoudige, kunstelooze gezang even goed, als de loopen en versieringen der nieuwere Italiaansche school. Inzonderheid verwekte haar fluitgelijkend pianissimo mezza

{==670==} {>>pagina-aanduiding<<}
voce algemeene bewondering. In naïve, schertsende en lieftalige rollen, en in den Italiaanschen zang, streefde zij de grootste Zangeressen op zijde, welke zij in smaak en vinding, alsmede in het portamento en de passages, nog overtrof, waarbij hare zeldzame talenten door een zeer behagelijk spel nog verhoogd werden. De rollen, in welke zij bovenal schitterde, zijn: Rosine in den Barbier, de Italiaansche te Algiers, Euryanthe, Agathe in het Vrijschot, de Prinses in Jean de Paris, Donna Anna in Don Juan, de Sneeuw, Sophia in Sargines, Asschepoester, Carolina in het geheime Huwelijk.





Iets over orgels.

(Allgemeine Kirchenzeitung, 12 Aug. 1834.)

Het Orgel is in Europa sedert 757 bekend. Te dien jare gaf Keizer copronymus het eerste instrument van dien aard, naar Europa gekomen, den Frankischen Koning pepyn ten geschenke. Die Vorst deed het in de kerk van den H. cornelius te Compiegne plaatsen. Elk bewonderde het zeldzame instrument, maar nog meer de wijze, waarop het bespeeld werd; want men kon er alleen door middel van damp toonen uit halen, en wel op navolgende wijze: men vulde eenen bak, die zich onder de pijpen des Orgels bevond, met kokend water; zoodra nu op de toetsen gedrukt werd, openden zich kleppen onder aan de pijpen, en de damp, nu hare benedenste deelen indringende, bragt de toonen voort.
Maar dusdanige instrumenten bleven niet lang in gebruik; zelfs het geheim dezer zonderlinge inrigting is heden ten dage geheel verloren. De werking van den wind verving nu de plaats van den damp, en blaasbalgen, tot dat einde aangebragt, deden denzelven in het binnenste des Orgels dringen. Het eerste naar dit nieuwe mechanismus ingerigte Orgel, in het Westen bekend, is dat, hetwelk lodewijkde vrome in de groote rotunde van Aken deed plaatsen. - Kort daarna vertoonen zich reeds vele bekwame Orgelmakers in Duitschland. Verscheidene derzelven lokte Paus johannes VIII, omstreeks het einde der negende Eeuw, naar Rome, en van daar breidde zich die kunst in gansch Italië

{==671==} {>>pagina-aanduiding<<}
uit. In de tiende Eeuw verschenen Orgels met blaasbalgen ook in Engeland; een derzelven werd geplaatst in de Westminster-abdij te Londen. Het mechanismus van dat instrument moet nog zeer onvolkomen geweest zijn; het had slechts 400 pijpen, aan welke 26 blaasbalgen waren aangebragt, welke 20 der sterkste arbeiders naauwelijks in staat waren in beweging te brengen. De toetsen waren 5 à 6 duim breed, en de behandeling viel bovendien zoo zwaar, dat de Organist zijne voeten in plaats van zijne handen daartoe moest bezigen.
Eerst in de dertiende Eeuw werden de toetsen smaller gemaakt, zoodat het nu mogelijk werd, de handen tot het Orgelspel te gebruiken. Men voerde tevens de manier in, meerdere klavieren, het eene boven het andere, te plaatsen, en vond van lieverlede nieuwe registers uit, waardoor men zich het middel verschafte, op het Orgel het effekt van verscheidene te gelijk spelende instrumenten na te bootsen.
Aan het Orgel, hetwelk de Regensburgsche Orgelmaker glabrer omstreeks 1750 voor het klooster Weingarten, in Zwaben, vervaardigde, bevonden zich 666 registers en 6666 pijpen; hetwelk eerder een monument dan een instrument mogt heeten.
In de elfde en twaalfde Eeuw werden de Orgels gemeenlijk in het koor der kerken geplaatst; in de vijftiende vond men het verkieslijker, dezelve als sieraad boven den grooten ingang te plaatsen, gelijk men nog heden in de hoofdkerken der steden in Frankrijk doet.





Schoonheden van eigen' en vreemden grond.

Mr. collins (door sommigen de Aartsbisschop der Vrijdenkers genoemd) vroeg eens aan een eenvoudig landman, werwaarts hij henen ging. ‘Naar de kerk, Mijnheer!’ - ‘Wat gaat gij daar doen? -’ ‘God aanbidden.’ - ‘Zeg mij, is de uwe een groote of een kleine God?’ - ‘Hij is het beide, Mijnheer!’ - ‘Hoe kan hij het beide zijn?’ - ‘Hij is zoo groot, Mijnheer, dat de hemelen Hem niet kunnen bevatten, en zoo klein, dat Hij kan wonen in mijn hart.’ Collins verklaarde, dat het eenvoudige antwoord des landmans meer indruk op zijn gemoed had gemaakt, dan

{==672==} {>>pagina-aanduiding<<}
al de boeken, die de Godgeleerden over de Godheid hadden geschreven.

Volgens plinius, lachte zoroaster, toen hij geboren werd, en thomas morus, toen hij stierf. Wie is de uitmuntendste dezer twee?

De maatschappij heeft, zoo wel als de hemel, hare gevallene engelen, die, door de ondeugd misvormd, in hunnen val kinderen der duisternis zijn geworden.

Helaas! wij ondeeligen (individus) weten zeer wel te spreken over de pligten der koninklijke waardigheid, en, indien wij er mede bekleed waren, zouden wij niet weten, hoe wij er mede moesten omgaan. Er is een groot onderscheid tusschen praten en regeren.

Plato en pythagoras waren, wel is waar, blinde heidenen, maar geloofden nogtans, dat de loop der sterren een concert uitmaakte. Looft dan Hem, die deze muzijk in toon en maat bragt! Alles, wat adem heeft, looft den Heer.

Voorzigtigheid, bij het uitoefenen van weldadigheid, blijft altijd een teeken van menschelijke koelheid. Wie niet gaarne geeft, houdt gewoonlijk eerst een lang onderzoek, meer naar de levensgeschiedenis dan naar de behoefte des lijders, en doet allerlei troostelijke voorstellen. De ware weldoener onderzoekt slechts naar den nood. Hij vraagt niet lang naar stand en naam. Zijne vertroostingen zijn stille tranen, en overal, waar hij de eb der armoede aanschouwt, stroomt de vloed zijner barmhartigheid mild en zegenend binnen.

Ware beschaafdheid is inderdaad het zout der zamenleving; zij is de liefelijkste gezellin der deugd. Maar bij ongeluk is er ook eene valsche beschaafdheid, die met regt eene pest der zamenleving mag genoemd worden. Men wordt gemeenlijk haar bedrog eerst gewaar, wanneer het te laat is. Zij stelt den toon van vele Fransche schriften, welke men hier gretig ontvangt. Zij verleidt onze jeugd, betoovert onze vrouwen, en brengt niet zelden onze deftigste burgers in verwarring. Wij volgen haar eerst uit ligtgeloovigheid, vervolgens uit zwakheid, en eindelijk uit wellustige begeerte, tot dat zij ons op den boord eens afgronds geleidt.

{==673==} {>>pagina-aanduiding<<}

Wordt het hoofdstuk van Godsdienst en Christendom uit het boek der opvoeding uitgedelgd, sloopt dan vrij het log gevaarte, dat wij een' tempel noemen, sluit uwe monden, eerwaardige mannen! gij bouwt op het zand, gij schrijft op de baren.

Laat ons, langs hoe meer, gezonde begrippen pogen te verspreiden, en dwaling en vooroordeel voor de gevaarlijkste vijanden der maatschappij houden. Door vuur en staal bedreigd, roept dezelfde mensch, in het eene oogenblik, sidderend uit: God is groot, en mohammed is zijn Profeet! en slaat, in het andere oogenblik, een kruis, of onderschrijft de leer van Gods volstrekt raadsbesluit, zonder dat zijn hart bij dit alles iets anders gevoelt, dan vrees voor den opgeheven dolk en afkeer voor zijnen dweependen en bloeddorstigen vervolger.

Godsdienst moet de menschelijke opvoeding beginnen, leiden en voltooijen. Zij is de eerste, die het kind moet ingescherpt worden, en de laatste, waarmede de grijsaard voleindigen moet. Zij moet de eerste Genius zijn, welke hem aan de borst der moeder toelacht, en de laatste, die hem bij den slaap des doods de oogen toedrukt.

R.


J.v.H. rzn.


Ter bevestiging van Rehabeam's nederlaag door den Egyptischen koning Sisak.

In het Allgem. Repertorium sür theol. Literatur und kirchl. Statistik, No. 3, 11 April 1834, S. 48, vindt men het volgende, dat, den Geleerden veelligt niet onbekend, evenwel nadere vermelding niet onwaardig zal geoordeeld worden:
‘De waarheid van hetgeen door de H. Schrift (1 Kon. XIV:25, 26 en 2 Chron. XII:1 volgg.) wordt verhaald, aangaande de overwinning van sisak over rehabeam, heeft in onzen tijd eene merkwaardige bevestiging bekomen. Een der grootste paleizen van de Egyptische Koningen te Karnak is gedeeltelijk gebouwd door sisak, of, zoo als de Egyptenaren hem noemen, scheschonk. Aan een' der nog staande muren ontdekte champollion,

{==674==} {>>pagina-aanduiding<<}
toen hij ten jare 1828 Theben bezocht, een stuk beeldhouwwerk, hetwelk de overwinning van dezen farao voorstelt, en dien Koning vertoont, als de Opperhoofden van dertig overwonnene volken slepende naar de beelden der Goden, welke men te Theben aanbad. Onder die gevangenen is er een, op wiens schild in hieroglyphisch schrift te lezen staat: Judaha Malek, dat is: Koning van Juda. Deze figuur stelt alzoo rehabeam voor, als zijnde de eenigste Koning van Juda, die door sisak overwonnen is geworden. Zoo bekomt men dan, na verloop van 2800 jaren, een niet verwerpelijk getuigenis van den vijand, ten bewijze dat deze nederlaag werkelijk heeft plaats gehad, en dat alzoo het gewijde verhaal volle geloof verdient.’
Indien men echter van dit ontdekte kunstwerk, dat, in vinding niet minder dan in uitvinding, voortbrengsel der kunst schijnt te wezen, nog verder gebruik zou willen maken, b.v. ook tot opheldering van het Bijbelsche verhaal, en, zoo als na champollion's ontdekking wel eens geopperd werd, op grond daarvan bepalen, dat rehabeam ook gevankelijk is weggevoerd geweest, dan zou men met deze onnoodige opheldering niet alleen geene groote dienst aan den Bijbel bewijzen, maar men zou te gelijk vergeten, dat het vernuft van kunstenaars, bij het uitvoeren van kunstgewrochten, vooral aan paleizen van Koninklijke overwinnaars, zich gewoonlijk van meerdere vleijerij bedient, dan de minder dichterlijke waarheid in het nasporen en mededeelen der Geschiedenis kan of mag toelaten.





Iets over niets.

Dat de wereld vol nietigheden is, weet ieder; maar dat menigeen deze nietigheden voor iets, ja voor zeer veel houdt, weet niet ieder. Dat er meermalen over niets geschreven, getwist en gehaspeld wordt, weet ieder; maar dat niets aan de waarheid zooveel afbreuk doet, weten weinigen, dewijl zij hun iets voor het grootste en belangrijkste houden. Wie met niets iets wil doen, zal altijd zichzelven bedriegen; zoo schrijven ledige hoofden wel iets, en herhalen dit onder duizend vormen, maar zij denken er nimmer aan, dat van al hun geschrijf niets zal overblijven.

{==675==} {>>pagina-aanduiding<<}
Indien men iets voor groot en schoon moet houden, is het Godsdienst, deugd en menschenheil; maar velen schijnen dit voor niets te houden, want zij winnen er dadelijk, voor hunne beurs of hunnen roem, niet iets mede. Niets te willen, schijnt eene tegenstrijdigheid; maar, in betrekking tot het eeuwig Wereldbestuur, willen de boozen niets, dewijl zij iets willen, wat de Schepper niet wil. Niets te eischen van zijne medemenschen, schijnt mede eene ongerijmdheid, dewijl er een zeker iets is, dat niet op den achtergrond wil geplaatst zijn, het eigen Ik; maar echt Christelijke beginselen leeren ons, dat dit zeker iets niet meer gelden mag dan geoorloofd is; velen gelooven dit niet, want het is iets, dat de eigenliefde niet toelaat. Iets over niets te zeggen, is veel zeldzamer, dan niets over iets te zeggen.
L.W.


Geldolph de Kortenaar. (*)


Daar, waar het 's Gravenhaagsche Bosch 
Des wand'laars oog bekoort, 
En waar zoo menig trotsch paleis 
Schier in de wolken boort; 
 
Daar prijkt een grijze ridderburg, 
Nog 't Huis ter Noot genaamd, 
En door een kloeke, trouwe daad 
In 't oud verhaal befaamd. 
 
Daar woonde, in ouden riddertijd, 
Een fiere Baanderheer: 
't Was Kortenaar, zoo hoog van moed, 
Als trouw aan pligt en eer. 
 
Der Eedlen en Vazallen stoet 
Zwoer jeugdige Ada trouw; 
Op Hollands Gravenzetel zat 
Nooit schooner, eedler vrouw. 
 
Maar ach! een wreede bloedverwant 
Betwist haar 't rijksgebied; 
Haar dreigt een snoode muit'renschaar, 
Die rang noch jeugd ontziet. 

{==676==} {>>pagina-aanduiding<<}

Belegerd is reeds 't Graaflijk slot, 
En Ada's hoop verdwijnt; 
Ligt beidt haar straks een kerkermuur, 
En raad noch hulp verschijnt! 
 
Maar trouwe Geldolph hoort die maar, 
En hoog ontvlamt zijn moed. 
Hij zweert: ‘Ik red u, mijn Vorstin! 
Of stort voor u mijn bloed! 
 
Op, op, gezellen! knapen, op! 
Ten strijd voor 's Lands Gravin! 
Ontruk haar aan der muit'ren klaauw, 
En voer mijn' burg haar in!’ 
 
Daar schitt'ren rusting, schild en zwaard, 
Daar blinken speer en vaan; 
Men blaast de schelle krijgstrompet, 
En drijft het strijdros aan. 
 
Men volgt den wakk'ren hoofdman na, 
En dringt, op zijn gebod, 
De hofplaats in, de hofplaats door, 
Tot vóór het Graaflijk slot. 
 
Niets wederstaat de dapp're schaar, 
Al is haar tal ook kleen. 
Verschriklijk maait haar blinkend zwaard 
Door 's vijands drommen heen. 
 
Ras is het muit'renrot verstrooid, 
't Benaauwde slot ontzet; 
Het vlugt en valt, wat weêrstand biedt, 
En Ada is gered. 
 
Zij dankt haar' trouwen Baanderheer. 
‘Gravin! hier niet gebeid,’ 
Zoo spreekt hij: ‘'k voer u op mijn' burg 
In meerder veiligheid.’ 
 
Zij heft zich op zijn edel ros, 
En rent, in vollen draf, 
De hofplaats door, de hofplaats uit, 
Op Geldolph's burgslot af. 
 
Maar ach! de snoode muiterij 
Zweert wrokkend haren val; 
Eene onafzienb're legerschaar 
Omringt straks muur en wal. 

{==677==} {>>pagina-aanduiding<<}

Men raast op Burgvoogd en Gravin, 
Braakt smaad- en lastertaal, 
En eischt kasteel en vlugt'linge op, 
En dreigt met vuur en staal. 
 
‘Geef op den burg, geef op het slot, 
Voor Hollands Heer en Graaf! 
En lever de Vorstin ons uit, 
Of 't kost u leen en haaf! 
 
Nog eens: geef op, geef op het slot, 
Voor Hollands Graaf en Heer!’ - 
‘Neen, nimmer!’ roept hun Geldolph toe: 
‘Bij God en riddereer! 
 
Hoe! 'k zou mijne edele Gravin 
Verraden in den nood? 
Neen, neen! ik weer uw' aanval af, 
Of wacht getroost den dood!’ 
 
Men brengt den zwaren stormbok voor, 
En beukt op poort en wal; 
Maar Geldolph's kleine, dapp're schaar 
Staat trouw en moedig pal. 
 
Reeds zestien dagen is de burg 
Van allen kant belaagd; 
De manschap dunt, de honger dreigt, 
En hulp noch redding daagt. 
 
O vreugd! daar nadert, tot ontzet, 
Een dapp're ridderschaar: 
De strijd vangt aan - de muiter vlugt - 
Verdwenen is 't gevaar! 
 
't Is Ada's edele gemaal, 
De fiere Graaf van Loon, 
Een Vorst, aan roem en deugden rijk, 
Geboren voor de kroon. 
 
Hij trekt verheugd de slotpoort in, 
Met heel zijn' ridderstoet, 
En drukt zijn teed're gade aan 't hart, 
En prijst haars redders moed. 

{==678==} {>>pagina-aanduiding<<}

Hij spreekt: ‘Uw burg, waar, in den nood, 
Mijn gade een schuilplaats vond, 
Zij voortaan ook met dezen naam 
Bekend in 's landzaats mond! 
 
Zoo blijve uw trouw en kloek beleid 
Voor 't nageslacht bewaard! 
Kniel neêr - ontvang den ridderslag 
En 't ridderlijke zwaard!’ 
 
De Graaf verliet weldra het slot; 
Hij toog ter kruisvaart heen, 
En lang bezat, in rust en vreê, 
Zijn trouwe vriend het leen. 
 
Nog blijft diens eedle riddertrouw 
In 't volksverhaal bewaard; 
Nog blijft het aadlijk huis ter Noot 
Voor 't woên des tijds gespaard. 
 
En vaak nog, als des wand'laars pad 
Voorbij dat huis hem leidt, 
Herdenk' hij Ridder Geldolph's moed 
En 's Graven dankbaarheid! 


's Hage, 1834.


K.


Hollands Lob. (*)


Ich lieb' das Volk, an Sprache, alter Sitte 
Und Biedersinn Thuïskon nah verwandt; 
Ich lieb' dies Volk, das noch in seiner Mitte 
Die Liebe wahrt für Thron und Vaterland, 
Das treue Volk, das sich um Wilhelm reihet, 
Und für das Recht ihm Gut und Arme leihet. 
 
Ich lieb' dies Volk! Wohl wohnt's im Niedern Laude, 
Doch steht es hoch an Männerkraft und Muth; 
Nie duldete es Sklavenjoch und Schande, 
Für Recht und Freyheit gab es gern sein Blut. 
Stets stand es da, in Eintracht eng verbunden; 
Das gab ihm Macht, das heilte seine Wunden. 

{==679==} {>>pagina-aanduiding<<}

Ich lieb' dies Volk! Möcht' auch ein Philipp toben, 
Und Alba senden, seinen Henkersknecht, 
Die sieben Fahnen blieben doch erhoben, 
Es siegte doch die Freyheit und das Recht. 
Konnt' dieses Volk in achtzig Jahr nicht fallen, 
Es sollt' sich fürchten, wenn jetzt Belger prallen? 
 
Ich lieb' dies Volk, das Namen hat zu nennen, 
Bey deren Klang die Brust sich höher hebt, 
Dess' Kinder Wilhelm von Oranien kennen, 
In dessen Herzen Egmonts Name lebt, 
Für das zur See Piet Hein, Tromps, Ruyter fochten, 
Das Chassé, Speyk den Lorbeerkranz geflochten. 
 
Ich lieb' dies Volk, im Kriege stark, im Frieden 
Der Wissenschaft, den Künsten zugethan. 
Gehörte diesem Volke einst hienieden 
Erasmus nicht, nicht Hugo Grotius an? 
Hier war's, wo mit des Pinsels Wunderfarben 
Die Rembrandts sich Unsterblichkeit erwarben. 
 
Ich lieb' dies Volk, das auf des Meeres Wogen 
Uns aller Zonen reiche Schätze bringt; 
Das rege Volk, das Wall und Damm gezogen 
Zum Schutz des Lands, wenn Sturm die Wellen dringt; 
Das fleiss'ge Volk, das durch des Handels Bande 
Uns eng verbindet die entferntsten Lande. 
 
Ich lieb' dies Volk! sollt' es nicht jeder lieben? - 
Doch darum ist's vor allem mir so werth: 
Hier ist noch echte Frömmigkeit geblieben, 
Hier wird noch gern auf Gottes Wort gehört; 
Die Kirchen sind noch heil'ge Zufluchtsorte; 
Gott ist hier Gott, und nicht der Menschen Worte. 
 
Du herrlich Volk, so reich an Gottes Gaben, 
Bewahre denn dies heilige Panier! 
Das Beste ist es, was die Völker haben, 
Religion sey deiner Krone Zier! 
Mit diesem Schild trotz' deiner Feinde Wüthen; 
Der Herr ist stark, wird dich, sein Volk, behüten. 

{==680==} {>>pagina-aanduiding<<}

So sang ich, Freunde; nehmt es hin zum Zeichen, 
Dass auch der Fremde Hollands Bravheit ehrt. 
Möcht' jedes Volk nur Eurem Volke gleichen, 
Sey jedem Volk ein Fürst, wie Euch, bescheert! 
Und in der Häuser, der Familien Mitte 
Herrsch' Eures Hauses Frohsinn, Glück und Sitte! 


P. zo O.....


L.L...z.







Loots.


Een loots, waar 't vaderland door geestdrift valt te schragen; 
Een loots, waar vrijheid wenkt, iets groots voor haar te wagen; 
Een loots, waar Vondel's kunst en ziel en zinnen blaakt, 
Waar men, door't goede en schoon', naar ed'le lauw'ren haakt: 
Was hij een loots geweest in aardschen schat bejagen, 
Hij liet geen schatten na, die mot noch roest doorknagen. 


Oct. 1834.


j.w. ijntema.


Op een' grijsaard, die nooit dokterde.


Hier ligt een grijsaard, die nooit medicijnen nam, 
En toch, schoon hoogbejaard, aan 's levens einde kwam: 
Bewijs, dat men niet steeds een' dokter heeft van nooden, 
Om van de levenden te komen bij de dooden. 




Waarschuwing aan minnaars.


Wie 't knopje van de Liefde breekt, 
Dien geurt de roos niet, die zij kweekt. 


Mengelw. No. XI bl. 522. reg. 10 v.o. mist het woord een.
- No. XII. bl. 559. reg. 1. Het woord etcera moet gelezen worden, voor wie Latijn wil, etcetera, en voor wie Hollandsch verkiest - en keutels!
- No. XIII. bl. 602. reg. 19. staat denkende, lees dankende.
- bl. 626. reg. 2. staat abusivelijk tweemaal dat.








{==681==} {>>pagina-aanduiding<<}

Mengelwerk.

Over den zin der herhaalde bede van onzen zaligmaker in Gethsemané, Matth. XXVI:39 en 42.

Onder dit opschrift is, in de Boekzaal der geleerde wereld, voor Mei 1834, op bladz. 621-626, een opstel geplaatst, waarin deszelfs ongenoemde schrijver zegt: ‘Ik vlei mij, eene meer voldoende verklaring dier beden te hebben uitgevonden, dan de tot hiertoe algemeen gevolgde.’ Hierop valt aan te merken: 1. dat het opschrift onnaauwkeurig is; want daarin wordt slechts van ééne en dezelfde, doch herhaalde bede gewaagd, en in de aangehaalde woorden wordt van beden, dus meerderen, gesproken; en, inderdaad, de schrijver onderstelt, (zoo als wij nader zien zullen) in de bede van vers 39, en in die van vers 42, zoodanig onderscheid, dat hij de eerste in zijnen zoogenoemd nieuwuitgevonden zin verklaart, terwijl hij in de laatste den gewonen zin behoudt, hetwelk ondertusschen (gelijk zal blijken) met elkander volstrekt onbestaanbaar is. 2. Ten andere valt aan te merken, dat, zoo de schrijver niet stokoud is, en zijne uitvinding niet van zijne vroegste jeugd dagteekent, (hetwelk men naauwelijks denken kan, omdat hij ze thans eerst bekend maakt) zij, in zekeren zin, louter denkbeeldig is. Is dit het geval niet, dan is het mogelijk, dat hij, niet wetende, dat zijne verklaring reeds vroeger door eenen anderen is gegeven, en zijnen tekst bestuderende, van zelf op die verklaring is gevallen. In zoo verre vond hij die dan waarlijk uit. Maar eerste uitvinder daarvan was hij dan echter niet; en heeft hij het met menigen anderen, vóór en na hem, gemeen, dat hij, zonder alle uitvindingen te kennen, zich vleide iets nieuws gevonden te hebben, hetwelk daarna bleek iets ouds te zijn. Ik weet wel den eersten uitvinder van des schrij-
{==682==} {>>pagina-aanduiding<<}
vers verklaring niet op te geven; maar dit weet ik, dat, in het vroegst van mijnen Akademietijd, welke in 1769 aanving, mijn Leermeester, de
Remonstrantsche Hoogleeraar a.a. van der meersch, de bedoelde verklaring, hoewel niet als nieuw, reeds, met andere, aan zijne leerlingen heeft voorgedragen, en het bleek mij, niet veel later, dat andere Remonstrantsche Leeraars ze voorstonden en volgden, gelijk ze ook aan mij, na onderzoek, sedert als de eenige aannemelijke is voorgekomen.
De bede of, zoo men met onzen schrijver onderscheiden wil, de beden des Heilands waren de volgende: Mijn Vader! indien het mogelijk is, laat deze drinkbeker van mij voorbijgaan; doch niet gelijk ik wil, maar gelijk gij wilt: en: Mijn Vader! indien deze drinkbeker van mij niet kan voorbijgaan, tenzij ik hem drinke: uw wil geschiede! Volgens de meest aangenomene of gewone verklaring, bad jezus hier den voorbijgang van zijn geheele lijden en zijnen dood af: volgens de andere, smeekte Hij slechts om het voorbijgaan van de doodelijke benaauwdheid, waarin Hij zich thans, naar het verhaal, bevond. Onze schrijver vond nu, naar zijne meening, den laatstgemelden zin in de eerste bede, maar laat, met eene zonderlinge tegenstrijdigheid, de gewone zin in de tweede bede gelden. In de eerste wil hij, en te regt, op het voornaamwoord deze gedrukt hebben, zoodat de Heiland door τὸ ποτήριον τοῦτο versta zijn tegenwoordig lijden, - zijne benaauwdheid; maar in de tweede, waarin dit τοῦτο (deze) evenzeer voorkomt, vindt hij het toekomstig lijden, alwat den Heiland vervolgens smartelijks bejegende, en zijn dood. Immers, omtrent de eerste bede, drukt hij zich aldus uit: ‘De bedoeling van jezus is hier, naar ik denk, geenszins, dat Hij van het lijden, hetwelk Hij, als de christus, volgens de Schriften, moest ondergaan, mogt worden bevrijd; maar van zulk een mateloos leed, als zich thans aan zijne droefgeestige beschouwing en sterke
verbeeldingskracht voordeed.’ (Naauwkeuriger

{==683==} {>>pagina-aanduiding<<}
zou hij, dunkt mij, het laatste aldus uitgedrukt hebben: maar van die geweldige smart en benaauwdheid, welke Hem het vooruitzigt van het aanstaand lijden, dat Hij stond te ondergaan, en als de christus lijden moest, veroorzaakte.) En de tweede bede omschrijft hij met deze woorden: ‘Mijn Vader! indien het lijden, gelijk ik mij hetzelve thans, als schier onlijdelijk, vertegenwoordig, mij treffen moet, en ik hetzelve, in al die uitgestrektheid en akeligheid, zal hebben te ondergaan, ik onderwerp mij, in dat geval, aan uwe hooge bestelling.’ In deze omschrijving wordt op het voornaamwoord deze, op het τοῦτο in den grondtekst, in het geheel niet gedrukt, maar hetzelve ganschelijk voorbijgezien, en niet van de tegenwoordige benaauwdheid, maar van het aanstaand lijden gesproken. - De omschrijving had moeten zijn: Mijn Vader! indien de tegenwoordige ‘benaauwdheid van mij niet kan voorbijgaan, uw wil geschiede!’ Die des schrijvers is volstrekt onbestaanbaar. Zij zet de geheele zoogenoemde nieuwuitgevondene verklaring der eerste bede op losse schroeven, of liever zij werpt ze geheel omverre; want moet ik in de tweede bede op het τοῦτο niet drukken, waarom moet ik het dan doen in de eerste, en omgekeerd? Er laat zich geene reden voor denken. Het is loutere willekeur. En te vreemder luidt des schrijvers onderscheiding en de eene de andere tegensprekende uitlegging van de beide beden, daar, volgens marcus, tusschen die beiden geen onderscheid, en de eene slechts herhaling der andere was, zoo als ook de schrijver zelf, in het opschrift van zijn vertoog, in strijd met het vertoog zelf, slechts van ééne herhaalde bede gewaagt. Wederom henen gegaan
zijnde, (zegt gemelde Evangelist, H. XIV:39, wegens jezus en zijne tweede bede) bad hij, sprekende dezelfde woorden; en op gelijke wijs spreekt ook matthaeus van de derde bede, H. XXVI:44. Ons besluit omtrent des schrijvers stukje is dan: De uitlegging der eerste bede, schoon niet zoo juist omschreven, als zij konde, is niet

{==684==} {>>pagina-aanduiding<<}
nieuw, maar allezins met het taaleigen overeenkomstig, ja, naar ons oordeel, de eenige gegronde en ware. Die der tweede, integendeel, is met die der eerste onbestaanbaar en tegenstrijdig, en daarom geheel verwerpelijk. Ook heeft de schrijver niet getracht, zijne nieuwe verklaring verder te staven, dan door de aanmerking, dat men op het voornaamwoord deze drukken moet. Ter verdere bevestiging derzelve schrijven wij dan hier het volgende:
Naar de gewone verklaring, zoude de Zaligmaker gebeden hebben, dat Hij niet lijden, niet sterven mogt. Behalve nu dat zij taalkundig onjuist is, gelijk wij reeds zagen, is zij hoogst aanstootelijk, en loopt onmiddellijk aan tegen den uitlegkundigen regel, welken wel niemand zal tegenspreken, dat, waar tweederlei zin kan plaats hebben, (hetgeen men hier niet eens kan aannemen) waarvan de eene redelijk en met den zamenhang en al de omstandigheden overeenkomstig, de andere vreemd, in zichzelven hoogst bedenkelijk en ergerlijk voorkomt, aan de eerste, buiten tegenspraak, de voorrang moet worden gegeven. Dit is nu hier het geval. Wat toch is er in te brengen tegen jezus' bede, dat Hij van de droefheid en benaauwdheid, welke de levendige voorstelling van het onwaardigst en verschrikkelijkst lijden, waarvan Hij thans van zoo nabij bedreigd werd, Hem baarde, verlost mogt worden? Is er in zulke bede iets onredelijks; iets, waarom zij aan den Hemelschen Vader niet, met demoed en onderwerping, mogt worden voorgedragen? en is zij niet allernatuurlijkst? Beschouwt men daartegen de bede om geheele afwending van lijden en sterven, dat is, met andere woorden, om geheele verijdeling van het ontwerp der Godheid tot verlichting en begelukzaliging des menschdoms door zijnen dood, - van het geheele oogmerk zijner komst in de wereld, - van alles, wat Hij, ter bereiking van hetzelve, tot hiertoe geleerd, verrigt en ondergaan had: is het mogelijk, zulk eene bede in den mond te leggen van Hem, die ontelbare malen, op het nadrukkelijkst, zijn dood en lijden, derzel-
{==685==} {>>pagina-aanduiding<<}
ver aanleiding en omstandigheden, zijne begrafenis, zijne opstanding, zijne hemelvaart, de uitstorting der gaven van den Heiligen Geest over zijne Apostelen, en de aanstaande vestiging en uitbreiding,
en de duurzaamheid van zijn hemelsch Koningrijk op aarde, tot aan het einde der eeuwen, voorspeld, en zelfs een gedenkmaal van zijnen dood, dat over de geheele wereld gevierd moest worden, onder de zijnen ingesteld heeft? Is het mogelijk, dat men Hem heeft willen laten smeeken, dat Hij, voor eeuwig, als een valsch Profeet, als een bedrieger, mogt worden ten toon gesteld? Voorwaar, van alle onbegrijpelijkheden is voor mij geene grootere, dan dat menschen, welke zich zeer beleedigd zouden achten, zoo men hun gezond verstand ontzeide, zulke ongerijmdheid kunnen aannemen! En wat is er toch aan te voeren, om zulk gedrogtelijk gevoelen voor te staan? - Het systema? Dat zal men wel niet durven beweren, dewijl dit hetzelfde zijn zou met te beweren, dat men de Heilige Schrift naar het systema verwringen moet, en niet het laatste naar de eerste moet vormen. Wat zou dit ook anders zijn, dan te zeggen, dat het systema, hetwelk zulk eene aanstootelijke uitlegging behoeft, even aanstootelijk is, als deze zelve? - Zal men, tot verschooning des Zaligmakers, inbrengen, dat Hij, in den angst, welken twee der Evangelisten hem, in de tegenwoordige omstandigheden, toeschrijven, in verbijstering was, - dat Hij het behoorlijk gebruik zijns verstands miste, - dat Hij van hetgeen Hij sprak geene regte bewustheid had, en dat Hij derhalve niet te berispen is, omdat Hij den Hemelschen Vader eene bede opdroeg, welke Hij, bedaard zijnde, wist, dat niet verhoord kon worden? Maar welke ergerlijke en Hem onteerende onderstelling zou dat wederom zijn? - Daarenboven, zij wordt door het verhaal der gewijde Schrijvers stellig wedersproken; want wat is daarin, hetgeen van verstandsverbijstering, hetgeen niet van de hoogste bedaardheid, van de verwonderlijkste tegenwoordigheid van geest, en van het betamelijkst handelen en spreken, onder de smart

{==686==} {>>pagina-aanduiding<<}
en benaauwdheid, waaronder Hij schier bezweek, getuigenis draagt? Hij begon droevig, of verbaasd, en zeer (de Heer van der palm heeft diep) beangst te worden, en zeide (tot de Apostelen): Mijne ziel is geheel bedroefd, tot den dood toe. Zoo verhalen matthaeus en marcus; en lucas maalt ons een tafereel van zijnen bangen strijd (ἀγωνία), hetwelk elk gevoelig hart doet sidderen en krimpen. En wat volgt nu in hun verhaal? - Hij zondert zich, tot het gebed, af van de drie Discipelen, welke Hij diepst in den hof met zich genomen had, en vermaant hen, om met Hem te waken. Juist zoo, als diep treurenden en in de ziel bedroefden, die nergens rust noch duur hebben, verlaat Hij hen, tot drie malen toe, en keert Hij, tot drie malen toe, tot hen weder. Bij elken terugkeer vindt Hij de jongeren, tegen zijne vermaning, slapende, - wekt hen, - doet hun eenmaal een zacht verwijt, (getuige van zijne liefderijke zachtmoedigheid) - vermaant hen op nieuw te waken en te bidden, opdat zij niet in verzoeking komen, dewijl de geest wel gewillig, maar het vleesch zwak is. Eindelijk judas nadert: de Goddelijke Meester kondigt hun zijne komst aan, en gebiedt hun op te staan, en met Hem den verrader te gemoet te treden, enz. Ik herhaal nu mijne vraag: wat is hierin, hetwelk van zinsverbijstering, hetwelk niet van de volkomenste bedaardheid getuigt?
Wat nu, in den eigenlijken zin, angst betreft, welken men den Heiland toeschrijft: men kan dien niet, dan in onze vertaling, vinden. De Evangelisten matthaeus en marcus bedienen zich hier van een geenszins gemeenzaam woord (ἀδημονεῖν), hetwelk niet meer, dan nog eenmaal, in het geheele Nieuwe Testament voorkomt, namelijk in paulus' Brief aan de Philippensen, in H. II:26, waar het ook door zeer beangst zijn is overgezet, doch zeker niet meer, dan bezorgd of bekommerd zijn, beteekent, zoo als ook de Heer van der palm het hier vertaald heeft. Het is een woord, welks afleiding of zamenstelling on-
{==687==} {>>pagina-aanduiding<<}
bekend is, en waaraan de Overzetters, naar mate zij zich dezelve aldus of anders voorstellen, of naar mate zij best met den zamenhang meenen overeen te komen, eene verschillende beteekenis geven. Vandaar wordt het nu eens vertaald door verzet of verlegen zijn, - niet weten, wat te doen; dan door zich zeer te bekommeren, te bedroeven, te beangstigen, en dan (hetgeen meer zonderling is) door zich af te zonderen, de eenzaamheid te zoeken, menschen te schuwen. Men behoeft dan hier niet alleen aan de sterkste beteekenis van zich zeer, of diep, te beangstigen de voorkeur niet te geven, maar, integendeel, zij is hier, naar mijn oordeel, onbestaanbaar; zij mag hier geene plaats vinden. - Het woord angst, oudtijds voor vrees gebruikt, sluit nog, in zijne eigenlijke beteekenis, het denkbeeld van geweldige vrees in, en kan
daarvan niet worden afgezonderd. Maar vrees, eigenlijke vrees voor het lijden en den dood, welke jezus zeker wist, dat Hij ondergaan moest, welke Hij gewillig ondergaan wilde, met welker denkbeeld Hij uiterst gemeenzaam was, welke Hij gedurig, om er zijne Discipelen gemeenzaam mede te maken, met de uiterste bedaardheid voorspelde, zulk eene vrees kan men in Hem, als oorzaak zijner ontzettende aandoeningen, niet onderstellen. Zij strijdt met geheel zijn moedig gedrag, bij het rustig en bedaard te gemoet gaan en ondergaan van zijne martelingen zelve. - Maar welke (zal men misschien vragen) was dan toch die oorzaak? - Ik antwoorde: de Heiland zelf heeft die letterlijk uitgedrukt. Zij was droefheid. Mijne ziel (zeide Hij) is geheel bedroefd tot den dood toe. Hij zegt niet, zij is zeer bevreesd, of diep beangst, maar geheel bedroefd: en dat nu niet alleen zulke droefheid, als de zijne, maar ook elke geweldige zielsaandoening, zoo wel als vrees, de verschijnselen te weeg kan brengen, welke zich in jezus openbaarden, is bekend genoeg. Vraagt men, hoe? Dat moge hij verklaren, die geheel het naauw verband tusschen ligchaam en ziel, den wederkeerigen invloed van

{==688==} {>>pagina-aanduiding<<}
beiden op elkander, en de wijze van werking, waarop die wordt uitgeoefend, kan uitleggen; waarop zich niet ligt iemand beroemen zal. Zoo veel is zeker, wanneer het ligchaam lijdt, lijdt ook de ziel, en omgekeerd; en wel zoo, dat men niet zelden bij beiden dezelfde verschijnselen opmerkt, welke van beiden ook de eerste oorzaak van wanorde zijn mag, zoodat het dikwijls zeer moeijelijk is, omtrent die eerste oorzaak te beslissen: en zelfs omtrent jezus zou men het als onzeker mogen beschouwen, of zijne zielsaandoeningen uit ligchaamsongesteldheid ontstonden, dan of het tegendeel plaats had. Liefst echter wil ik onderstellen, dat zijne droefheid ontstond uit overdenking en levendige voorstelling van hetgeen Hem, onverdiend, akeligs en onwaardigs zou overkomen; maar ik zal mij, in de volstrektste onzekerheid, wel wachten van, met sommigen, vermetel, in bijzonderheden te gaan ontwikkelen, wat er al in zijne ziel omging, wat Hij al overdacht, en hoe zijne verbeelding daaronder werkzaam was. Of zal zich iemand ligtelijk opdringen, dat men zich dat, wegens Hem, gereedelijk kan voorstellen? Ik niet, en het is mij genoeg in het algemeen te weten, dat het onderwerp van 's Heilands overdenkingen en voorstellingen in zichzelf uiterst treurig was, en Hem dus allernatuurlijkst tot de grievendste droefheid moest opleiden. - Is nu iemand verder met het woord ἀδημονεῖν verlegen, en vraagt hij, met welk ander woord men het beangst zijn van onze gewone vertaling zal verwisselen; zoo antwoord ik: een ieder verkieze zulk een, als hem gevoegelijkst dunkt. Alleen hij vermijde elk woord, waarmede het denkbeeld van vrees eenigzins verbonden kan worden, zoo als benaauwd zijn en dergelijken. Ik stel voor, zeer bewogen, zeer ontroerd, zeer sterk
aangedaan te zijn, of worden, of eenig ander van zulke beteekenis.
Zeer vreemd en ergerlijk heeft intusschen het ongeloof de sterke aandoeningen des Heilands, bij deze gelegenheid, gevonden, en dezelve als bewijzen van eene

{==689==} {>>pagina-aanduiding<<}
zwakheid, waar boven Hij had behooren verheven te zijn, voorgesteld. Het roemt zijne zoogenoemde helden, die, onverschrokken; een even afschuwelijk levenseinde te gemoet gingen, als Hij. Doch de onredelijkheid van hunne ergernis wekt slechts de mijne. - Jezus was mensch, en, als zoodanig, allen menschen gelijk, uitgenomen de zonde. Zijn gevoelig gestel maakte Hem vatbaar voor alle de aandoeningen, welke de wijze Schepper der Natuur allen menschen, tot de weldadigste einden, heeft ingeplant. Hij was even min, door Stoïsche ongevoeligheid, onaandoenlijk voor eigen leed, als voor dat van anderen; maar, wel verre van daarom minder groot te zijn, was Hij integendeel te Goddelijker en beminnelijker, naar mate Hij van den ongevoeligen zeno meer verschilde. Aanstootelijk is niet de man, wiens aandoenlijk gestel door de indrukselen van smart en droefheid getroffen wordt, indien Hij daaronder onberispelijk blijft spreken en handelen; maar aanstootelijk is Hij, die, zonder eenige aandoening of eenig gevoel te laten blijken, een geweldig einde kan zien naderen en ondergaan. Hij verraadt daardoor eene soort van wreedheid tegen zichzelven, welke men evenmin met goedkeuring kan beschouwen, als wreedheid jegens anderen; en (wat men er ook van moge zeggen) indien men zich over zijne zoogenoemde heldhaftigheid verwondert, het is juist omdat zij iets buitensporigs, iets overdrevens, iets onnatuurlijks is, en niet omdat zij eenige ware grootheid, of zedelijke voortreffelijkheid, ten toon spreidt. Ja, zoo wij onpartijdig willen zijn, zullen wij erkennen, dat zij niets met deugd gemeen heeft, ja zelfs dat zij met volmaakte deugd strijdt. Of zal men het deugd
heeten, de gevoelige natuur, welke God ons gaf, te verkrachten, en al hare aandoeningen te verdooven en te onderdrukken? Deugd eischt, dat wij alle onze aandoeningen door rede zullen matigen, en niet gedoogen, dat zij ons wegslepen of verbijsteren; maar niet, dat wij ze geheel zullen uitroeijen en verdelgen, en dus onszel-
{==690==} {>>pagina-aanduiding<<}
ven, in eenen zedelijken zin, verminken. Indien wij dit doen, verminderen wij onze zedelijke waarde, en, naar mate wij het daarin verder brengen, worden wij voor de beoefening van hooge deugd onvatbaarder en onbekwamer. Dit is zoo waarachtig, dat die zoo hooggeroemde ongevoeligheid kan huisvesten, en inderdaad ontelbare malen gehuisvest heeft, in zedelooze monsters, die, door gedurige misdaden en gruwelen, al hun natuurlijk en zedelijk gevoel verstompt, en zich voor alle aandoeningen onvatbaar gemaakt hadden. Zijn er anderen geweest van beteren stempel, die in dit opzigt mede geroemd worden, zij waren van verbijstering huns verstands, door valsche wijsgeerige of godgeleerde begrippen en dweeperij, niet vrij te spreken; en, hoewel enkelen hier eenige uitzondering mogten schijnen te verdienen, niemand hunner was aan jezus gelijk; zijne en hunne omstandigheden verschilden in tallooze opzigten; niemand hunner had zoo veel te lijden, als Hem te verduren stond, noch wist dit zoo lang te voren en met zoo vele zekerheid, als Hij; van geenen hunner is ons, in zoo vele bijzonderheden, gemeld, op wat wijze zij zich, kort vóór en bij hunnen dood, gedroegen: en, was jezus, voor eenige oogenblikken, zwak, zien wij Hem vervolgens, gedurende zijn lang en gadeloos lijden, niet in Goddelijke kracht? Hier hebben wij geen voorbeeld, om naast het zijne te stellen. En hier
bewonderen wij zijne voorbeeldelooze sterkte met te meerdere verbazing, naar mate wij Hem, zoo kort te voren, zwakker gezien hebben. Ja waarlijk, zich alzoo en zoo spoedig te kunnen herstellen en verheffen, gaat alle denkbeeld van louter menschelijke en heldhaftige grootheid te boven; en, zonder onderstelling van bovennatuurlijken invloed en bijstand, weten wij er geen begrip van te maken. Het Evangelie meldt dan ook uitdrukkelijk, dat de Heiland dezelve ondervonden heeft; tenzij men het 43ste vers van lucas XXII, hetwelk in sommige oude handschriften ontbreekt, voor onecht houde.

{==691==} {>>pagina-aanduiding<<}

Doch dan ook zal de Schrijver van den Brief aan de Hebreën ons hiervan genoegzaam verzekeren, als hij (H. V:7) wegens den Heiland zegt, dat Hij, in de dagen zijnes vleesches, gebeden en smeekingen tot dengenen, die Hem uit den dood verlossen kon, met sterke roeping en tranen, geofferd hebbende, verhoord is geworden: want is Hij verhoord, dan heeft Hij niet gebeden, om van lijden en dood verschoond, maar om van de hevige aandoeningen, die Hem toen de borst beklemden, verlost te worden, en dan heeft God Hem buitengewone ondersteuning in zijne droefheid en beklemdheid verleend; maar van lijden en dood, zoo Hij daarom gebeden had, is Hij niet verlost geworden, en alzoo deze bede ook niet verhoord. Zonderling is het, dat wij hier weder in onze vertaling van vrees gewaagd, en gezegd vinden, dat de Heiland verhoord is geworden uit de vreeze, en dat de Heer van der palm, dit, zoo het schijnt, niet sterk genoeg geoordeeld hebbende, het heeft veranderd in uit den angst, doch dan, in zijne aanteekening, zegt, dat is, verlost zijnde uit zijnen angst, ten blijke, dat zijn gebed verhoord was; waaruit wij zien, dat ook zijn Hooggel. den Heiland geene bede om verlossing uit den dood in den mond legt. Maar wij onderstellen, dat, zoo men, bij de Evangelisten matthaeus en marcus, geen angst in den Heiland had gemeend te vinden, men dien dan hier welligt ook niet zou gezien hebben. Men heeft hier weder een niet zeer gemeenzaam woord, en hetwelk ook nog slechts eenmaal in het Nieuwe Testament voorkomt, en wel in dezen zelfden Brief aan de Hebreën, H. XII:28.
Het woord is ἐυλαβεία, en wordt, op deze laatste plaats, overgezet door godvruchtigheid, waarvoor de Heer van der palm ontzag gesteld heeft, namelijk voor God. In plaats van verhoord uit de vrees, of angst, zou men dan mogen vertalen verhoord om zijne godvruchtigheid, dat is uit aanmerking van zijnen eerbied voor, zijne gehoorzaam-
{==692==} {>>pagina-aanduiding<<}
heid en onderwerping aan God; en zoo hebben het ook anderen verklaard.
Indien al het aangevoerde nog ongenoegzaam geacht mogt worden ter overtuiging, dan behoorde de aanmerking, dat de Heiland onmogelijk heeft kunnen bidden om hetgeen Hij elders stellig verklaard heeft niet te willen bidden, alles te beslissen. Dit nu heeft Hij gedaan, volgens joann. XII:27, alwaar Hij zeide: Nu is mijne ziel ontroerd: en wat zal ik zeggen? Vader! verlos mij uit deze ure? en daarop antwoordt: maar hierom ben ik in deze ure gekomen. In den eersten opslag ziet men niet, hoe deze woorden in den zamenhang te pas komen, en schijnen zij op zichzelven te staan; doch, oplettend beschouwd, staan zij met hetgeen voorgaat in volmaakt verband. In vers 23 zegt jezus: de ure is gekomen, (dat is: zij is nabij) dat de Zoon des menschen zal verheerlijkt worden. Hoe het daartoe komen moet, heldert Hij vervolgens op, door eene gelijkenis, van het graan ontleend. Gelijk dit in de aarde sterft (schijnt te sterven) en daarna herleeft en heerlijk uitspruit, zoo moet ook Hij den dood ondergaan, en daarna verheerlijkt worden; en dit merkt Hij op, dat ook het geval moet en zal zijn van allen, die in zijne dienst en in navolging van Hem sterven zullen. Zij zullen tot het eeuwig leven, tot heerlijkheid, verrijzen. Thans volgt: nu is mijne ziel ontroerd. De herinnering aan zijnen aanstaanden dood, welke natuurlijk ook die aan het smartelijk lijden, dat dien dood vooraf moest gaan, wekte, vervult zijne ziel met droefheid, en nu vraagt Hij: ‘Wat zal ik zeggen? Zal ik mijnen Vader bidden, dat Hij mij uit de ure, waarin ik, door lijden en dood, verheerlijkt moet worden, wil verlossen;’ dat is: dat Hij het lijden en den dood van mij wil weren? ‘Neen: dat zal ik niet bidden; want ik weet, dat ik, om die te ondergaan, in de wereld gekomen ben.’
Eindelijk: wanneer Apostel petrus, (volgens verhaal van matthaeus, XVI:22, 23) nadat je-
{==693==} {>>pagina-aanduiding<<}
zus zijn lijden en dood voorspeld had, tot Hem zeide: Heer! wees uzelven genadig. Dit zal u geenszins geschieden; en daarbij gewis iets aanstootelijks, wegens de wijze, waarop Hij lijden en dood ontgaan kon, gevoegd had, moest hij de bestraffing zijns Meesters hooren: Ga weg achter mij, Satan! (Verzoeker!) Gij zijt mij een aanstoot; want gij verzint niet de dingen, die Gods zijn, maar die der menschen zijn. Hoe nadrukkelijk getuigt dit van zijnen afkeer, om niet te willen lijden en sterven! - En, als dezelfde Apostel, (volgens matth. XXVI:51-54) bij jezus' gevangenneming, geweld gebruikte, met oogmerk, om die te beletten en Hem te verlossen, gebood hem de Heiland daarvan af te laten, en vroeg: Hoe zouden dan de Schriften vervuld worden, die zeggen, dat het alzoo geschieden moet? en (volgens joann. XVIII:10, 11): Den drinkbeker, dien de Vader mij gegeven heeft, zal ik dien niet drinken? Hoe kan hiermede bestaan, dat Hij, slechts weinige oogenblikken te voren, zou gebeden hebben: Vader! laat deze drinkbeker van mij voorbijgaan; zoo dit had moeten beteekenen: ‘behoed mij voor lijden en sterven’? Men kan het onmogelijk rijmen. De Apostel zou dan onberispelijk hebben gehandeld, en uit de bede zelve eenen onwederlegbaren grond hebben kunnen ontleenen tot zijne verdediging.
Doch eindelijk genoeg. - Ik voeg er niets bij, dan dat in de Nouv. Biblioth. Germ. Tom. XIV. p. 116-135 eene fraaije Verhandeling voorkomt, waarin mede beweerd wordt, dat de Heiland niet gebeden heeft om geheele verschooning van lijden; maar dat Hij gesmeekt heeft om verkorting daarvan, - dat het niet langdurig zijn mogt. Dan, dit is niet meer dan opvatting, en de gronden, daarvoor bijgebragt, zijn zeer verre van genoegzaam.

October, 1834.


adr. stolker.






{==694==} {>>pagina-aanduiding<<}

Iets over de mazelen.

Ter gelegenheid dat ik in de maanden Augustus en September hier vele kinderen aan de mazelen had, zijn mij, onder derzelver behandeling, wel zoo zeer geene eigenlijk praktische, als wel meer wetenschappelijke bijzonderheden, ten aanzien van het karakter en de natuur dier ziekte, bij het onderzoek van onderscheidene Latijnsche Schrijvers daarover, voorgekomen. Met eenig berigt daarvan hier mede te deelen, vermeen ik den, met het Latijn min gemeenzamen, kunstgenoot geene ondienst te zullen doen.
Morton vond zoo veel gelijks in mazelen en roodvonk, dat beide die ziekten bij hem niet in aard, maar alleen in graad verschilden. Rhazes, riverius en sennertus kwamen mazelen en pokken zoo verwant aan elkander voor, dat beide eenerlei moesten behandeld worden. De mazelen toch, weet men, komen voor als een eigenaardig, op zichzelf staand en van alle ander onderscheiden uitslag, dat door middel van koorts naar de oppervlakte der huid gedreven wordt, zich voordoende onder roode vlekken, voorafgegaan en vergezeld van zware verkoudheid en zinkingen, als karakteristiek kenteeken dier ziekte; zoodanig, dat hoffman en gruner de mazelen voor eene febris exanthematica catarrhalis hielden.
Sinds de mazelen, even als de kinderpokken, herkomstig van de Afrikanen, tot de Europeanen zijn overgegaan, (en waren die bij de oude Grieken ook niet bekend) zijn dezelve aan het menschelijk geslacht zoo eigen geworden, dat weinigen, zoo er gevonden worden, die tijd van leven hebben, daarvan geheel zijn bevrijd gebleven; zelfs gewaagt rosen van rosenstein, die bij pasgeborene kinderen waargenomen te hebben.
Niettegenstaande rosen, gedurende zijne veertigjarige praktijk, bij niet één voorwerp voor de tweede maal de mazelen heeft waargenomen, en morton, die ge-
{==695==} {>>pagina-aanduiding<<}
lijke jaren ondervinding telt, slechts eenmaal dit heeft bijgewoond, hebben, daarentegen, niet minder voorname Practici, onder anderen de beroemde tozzettius van Florence, dezelve meer dan eens bij een en hetzelfde voorwerp opgemerkt, hetgeen schacht en meza ook bij ondervinding hebben. Indien daaromtrent nog eenige twijfel bestaan mogt, dan leze men zekeren brief van dubosquier de la robordiere, waarin hij zegt: ‘Terwijl de mazelen in 1773 epidemisch heerschende waren, heb ik dezelve dikwijls bij een en denzelfden persoon, binnen eene maand tijds, zien terugkomen, en dit hebben verscheidene van mijne Collega's waargenomen. - De mazelen,’ vervolgt hij, ‘die in het begin van 1777 als met geweld de menschen overvielen, hebben op nieuw die stelling bewaarheid, als wanneer ik vele kinderen daaraan andermaal laborerende vond, die ik zelf reeds in 1773 van die ziekte genezen had. Niemand schrijve zulks aan plaatselijke invloeden toe, daar ik onderrigt ben, dat dit door geheel Normandije plaats heeft; terwijl Prof. spielman mij het jaar te voren schreef, dat hij te Straatsburg dikwijls de mazelen in een en denzelfden persoon heeft zien terugkeeren.’ Bij zoo vele doorslaande bewijzen daarvoor kan men nog nadere waarnemingen voegen, onder anderen die van den beroemden genovesius, die in 1782, bij epidemie van mazelen, zesenveertig volwassene menschen, hoewel die te voren, naar hun eigen en het getuigenis van die ze behandeld hebben, allen reeds gemazeld hadden, daardoor andermaal heeft zien aangetast.
De mazelen derhalve, van zekere eigenaardige smetstof ontleend, gaan, door er mede in aanraking te komen, tot anderen over, waartoe evenwel altoos geschiktheid of vatbaarheid voor dezelve aanwezig moet zijn, zonder welke het gif, of de smetstof, of geen vat heeft, of werkeloos blijft.
Zoo als doorgaans, komen de mazelen nu eens meer algemeen, als volksziekte, dan eens meer verspreid, slechts

{==696==} {>>pagina-aanduiding<<}
hier en daar voor, en zijn, naar gelange van dien, of epidemisch of sporadisch. Hoewel nu bij morton, en ook vrij algemeen, de sporadische voor eene goede en de eigenlijke soort, en de epidemische voor eene verbasterde en kwade soort van mazelen doorgaan, houdt dit evenwel geen' vasten regel; immers die in het jaar 1670 door sydenham, te Londen, zijn waargenomen, waren, hoewel epidemisch, van eene goede soort, even als te Upsal in 1752 het geval was. Gevoegelijk kunnen derhalve beide de soorten onderscheiden worden in regelmatige en onregelmatige.
Het beloop der mazelen verdeelt zich, even als de meeste exanthematische ziekten, in drie tijdperken. Het eerste is dat der besmetting, en duurt gewoonlijk drie dagen. De eerste dag kenmerkt zich door eene koortsige ongesteldheid, met afwisseling van koude en hitte. Den tweeden dag gevoelt men zich meer ziek en koortsachtig, met eene witte en drooge tong, beletten eetlust, grooten dorst, droogen hoest, geneigdheid tot slapen, roode en tranende oogen, die het licht niet kunnen verdragen; uit den neus vloeit een dun en scherp vocht, dat veelal met niezen gepaard gaat. Den derden dag nemen al die verschijnsels in hevigheid toe, somtijds met ijlhoofdigheid en niet zelden braking, doch, volgens de waarneming van de haen, meerder met buikloop; anderen integendeel hebben, gedurende geheel het beloop der ziekte, geene ontlasting; het zweet breekt meer door; de oogleden en heel het aangezigt zwellen; de randen om de oogen worden rood en brandig. Al die toevallen duren, zonder eenige tusschenpoozing, tot het einde van den derden of het begin van den vierden dag voort, als wanneer de mazelen zich beginnen te vertoonen; waarmede
Het tweede tijdperk, waarbij de mazelen uitkomen, intreedt, en men op het voorhoofd en in het aangezigt werkelijk kleine roode vlekjes, alsof het vloobeten waren, ziet te voorschijn komen, die in korten tijd in aantal en omvang zoodanig toenemen, dat ze heel het aangezigt beslaan. Van het aangezigt, dat ze het eerst in

{==697==} {>>pagina-aanduiding<<}
bezit nemen, gaan ze verder over naar de borst, rug, buik, armen en dijen. Die den romp en ledematen bezetten, zijn gemeenlijk grooter in omtrek en veel menigvuldiger. Zijn de mazelen ten volle uitgekomen, dan beginnen de toevallen tot bedaren te komen en te slijten; dikwijls gebeurt het evenwel, dat, na derzelver verschijning, een overvloed van bedorven gal door braken zich ontlast, hetwelk den zieke veel verligt; terwijl het hoesten, dat van het begin tot aan het einde der ziekte blijft aanhouden, eer toe- dan afneemt, (waarvan men tot rede geeft, dat, even als de huid, oogen, keel en luchtpijp door mazelen bezet zijn, het, volgens lieutaudius, bij ontleedkundig onderzoek van lijken aan die ziekte gestorven, gebleken is, dat ook de ingewanden van de borst en den onderbuik niet veel minder door een dergelijk uitslag waren aangedaan) waardoor, met veel slijmstoffen op te brengen, de borst verligting krijgt, en welke hoest lang nog na de mazelen dikwijls overblijft. Den zesden dag beginnen de mazelen op het voorhoofd en in het aangezigt te verbleeken, dat almede begint te stinken en eene soort van ruwe ontvelling te ondergaan. Intusschen doen zich de overige vlekken op het ligchaam meer uitgebreid en hoogrood voor; terwijl op den zevenden dag, als wanneer doorgaans
Het derde tijdperk daar is, de koorts reeds aflaat, en de mazelen op het aangezigt verdwijnen. Op den achtsten dag verdwijnen dezelve verder over het geheele ligchaam, dat veelal met een bijzonder zweet, waterlozing of wel buiksontlasting gepaard gaat, en de natuur in de hand werkt. Den negenden dag bevindt zich de patiënt gemeenlijk heel wel en zonder koorts. Het aangezigt, de borst, ledematen en overige deelen van het ligchaam schijnen als met stofmeel bestrooid, terwijl kleine drooge stukjes zich van de opperhuid afschilferen en schubswijze afvallen, geen ander spoor of teeken nalatende dan een weinig jeukte. Evenwel gebeurt het nog wel, dat, de materies morbillosa niet volledig naar de oppervlakte der huid ge-
{==698==} {>>pagina-aanduiding<<}
dreven zijnde, de overblijfsels daarvan de long onmiddellijk aandoen, en oorzaak eener longontsteking zijn, of wel ook, door het gedeeltelijk terugblijven daarvan, een aanhoudend kuchje en langzame koorts nalaten; van welke kwalen evenwel, zoo als tissot teregt aanmerkt, die genen bevrijd blijven, welke, in den loop of op het einde der ziekte, buitengewoon vele ontlastingen, hetzij door braking, afgang, waterlozing of zweeten, gehad hebben.

Hardinxveld, Oct. 1834.


a.g. brocx, M.D.






Uittreksel uit een oud boekje.

Aan den Redacteur der Vaderlandsche Letteroefeningen.
Weledel Heer!
Bij het bewerken der Beschrijving van Dordrecht, en vooral van Beroemd Dordrecht, komen mij vele zeldzame, en bijna geheel in vergetelheid geraakte, boekjes in handen. Onder eenige anderen kreeg ik onlangs het volgende: Dansfeest der Dochteren te Silo: wt den woorde Gods, de Oudt-vaders, ende Heydensche Autheuren met syn behoorlycke sauçe op-gedischt. Door petrum wassenburgh, Bedienaer des H. Evangelii tot Dordrecht. Tot Dordrecht voor françoys boels, Boec-verkooper, wonende by 't Stadthuys, in de gekroonde Duyf. Anno 1641, in 16mo. 212 bladz.
De Schrijver van dit boekje, petrus wassenburgh, werd in het jaar 1612 te Portugaal en Hoogvliet beroepen, kwam in 1619 te Amersfoord, werd vervolgens bij leening, gelijk men in die dagen dikwijls gewoon was te doen, aan de Gemeente te Utrecht afgestaan, en vertrok in 1629 naar Dordrecht, waar hij de opvolger van den weinig bekenden, maar

{==699==} {>>pagina-aanduiding<<}
buitengemeen verdienstelijken, balthazar lydius werd. In deze laatste stad werd hij, als braaf en godvreezend Christen en als geleerd en verstandig Leeraar, hoog gewaardeerd, en genoot hij de achting zijner gemeente en de vriendschap en omgang van de deftigste en geleerdste mannen van zijnen tijd, een tijdvak zoo rijk in schrandere vernuften! Omtrent het jaar van zijn overlijden vind ik het volgende, in de MS. Beschrijving van Dordrecht, bl. 64, door herman oem, opgeteekend: ‘In 't jaer 1655 den 7 April s' woensdags omtrent drye ueren na de middach is gestorven de godsalige en vrome Leeraer, D. wassenburgh, nadat hij over de 25 jaeren binnen Dordrecht gestaen hadt, hadt des sondachs acht dagen voor syn rust noch het avontmael wtgedeelt in de groote kerck.’
De vermaarde en echter weinig bekende Dichteres, margaretha godewyck, vervaardigde een Gedicht bij het afsterven van haren waarden Vriend en Leeraar, in handschrift nog voorhanden, en dus eindigende:

‘Nu ghy Gryse, oudt van jaren, 
Die van ons syt opgevaren, 
Laet ons in des werelts zee 
Woelen, ge hebt een beter stee! 
De Eng'len, doen sy u vernamen, 
Vlogen in de lucht te samen, 
U met vreughde te gemoet, 
Met een heusseliken groet, 
Kusten uwen mont, en spraken: 
Welkom, Soon! wilt u vermaken, 
Boven in des Hemels throon. 
Noit geen hereliker croon!’ 


In zijne plaats kwam laurens laurentius uit Nijmegen, en werd den 23 Mei 1656 door D. dibbetius bevestigd.
Het bovengemelde boekje werd vervaardigd bij gelegenheid, dat er op eene classicale vergadering, in

{==700==} {>>pagina-aanduiding<<}
1641 gehouden, was goedgevonden: ‘dat men alle ydelheid en lichtveerdigheid in dansen, kleedingen, maaltyden en andere excessen door de kerken zou soeken te weeren;’ gelijk uit de Dordsche Kerk-Acta van dat jaar blijkt.
Het is mijn oogmerk niet, thans over den inhoud en de waarde van hetzelve te schrijven, maar alleen om een gedeelte der Voorrede, waarin men eene breedvoerige schets van de zeden van dien tijd ontmoet, mede te deelen, ter overweging van hen, die onze Voorouders voor halve Heiligen houden, en de zeden van die dagen verre boven die van onzen tijd gewoon zijn te verheffen.
‘Wy moeten eylaes (dus drukt de welmeenende voorganger zich uit) tot onser schaemte ende schande bekennen, dar het heden ten dage (1641) alsoo gaet, gelyck de Heere voorseyt heeft, dat het in de laetste dagen gaen sal. Matth. 24. 12. Dat de liefde in velen sal verkouden, ende de ongerechtigheyt vermenighvuldight werden, ende Luc. 18. 8. Als den Sone der menschen komen sal, sal hy oock geloove vinden op der aerden? want het is nu gelyck den Propheet Esaia klaeght van synen tyt, cap. 22. 13. seggende: siet alsnu isset enckel vreughde enz. Want het heeft huyden ten dage met ons een bedroeft wesen, ende zyn beklaeghlicke tyde die wy nu beleven, ende dat beyde soo ten aensien van de religie ende Godsdienst, als ten aensien van het leven ende de wandelinge des menschen.
Wat de religie en den uyterlicken Godsdienst aengaet, daer is een generale kleynachtinge, dat meer is, een walginge, ja een geheele verachtinghe van des Heeren H. woort, een groote ende grove ontheyliginge van den Sabbath, ende een schandelick misbruyck van syne H. Sacramenten. Dat men dien grooten ende kostelycken schat van des Heeren H. woort - niet en achtet, dat men daervan walget, gelyck de kinderen Israëls eertyts van het He-
{==701==} {>>pagina-aanduiding<<}
mels-broot walghden, dat men hetzelve - verachtet, ende geensins nae des Heeren woort wil hooren, nochte daer na doen, gelyck de Propheet Jer. cap. 44. 17. ten synen tyde oock klaeghde over de kinderen Israëls, ende in den Nieuwen Testamente de Heere Christus, Matth. 23. 37. 38. Dat men den rust-dagh des Heeren, niet alleen door den gewoonlicken arbeyt, handelinge ende koopmanschappen, maer noch bovendien ende aldermeest door boose ende sondighe wercken, soo schandelycken komt te ontheylighen, dat men oock de getrouwe Leeraers van Gods woort - niet alleen kleyn acht, maer oock bespot ende veracht, soo datse haer lied ende gespel moeten zyn in hare drinck-huysen ende gelagen - ende om dit te bewysen is niet noodigh vele redenen, ofte oock exempelen voort te brengen, dewyle de daghelicksche droevige ondervindinge, ende den jammerlicke toestant der kercke, ons sulcx soo klaer als den dagh, leert ende vertoont, door de verscheiden dwalingen, secten enz.
Wat belangt het leven ende de wandelingen der menschen huyden ten dage, daervan getuycht ons mede de droevige ondervindinge, dat niet alleen de menschen in 't goed doen vertragen, ende langhs soo meer tot de sonde komen te vervallen, ende daer inne haer vermaeck beginnen te nemen: maer oock dat de betrachtinge van goede wercken, ende rechte practycke der godsaligheyt, begint versuymt, veracht, jae geheel als verbannen te werden, ende dat in tegendeel allerley sonden ende ongherechtigheden onder den menschen beginnen de overhant te nemen, als van lasteren, evelen, vloecken, lichtveerdigh sweeren ende allerley misbruyck van den Name des Heeren. Van ongehoorsaemheyt, rebellie, verachtinge, ende bespottinge van ouderen, overheden, ende alle die over andere gestelt zyn. Van haet, nydt, twist, kyvaegien, wraeck-gierigheyt, schelden, ende verachten van synen naesten, jae van vech-
{==702==} {>>pagina-aanduiding<<}
ten, slaen, quetsen, verlemmen ende dooden. Van onreynigheyt, hoererye, overspel, vrouwen-kracht, bloet-schande, vervoeringe ende ontschaeckinghe van dochters, ende diergelycke grouwelen van onkuysheyt meer. Van hoovaerdye, pracht en kostelickheyt van kleedinge, in stoffen ende koleuren, nieuwe snuffen ende vremde fatsoenen van drachten, die van Engelsche, Fransche, Spaensche, ende andere Natien, oock onsen formelen vyanden ontleent zyn: mitsgaders de overtollighe omhanghselen, optooyingen ende verçierselen van lichamen onder de vrouwen, van Spaensche kappen, paruycken, vremde hulselen, bloote hoofden, vremt ende gepoedert hayr, hanghende locken, corallen, peerlen, silver, gout ende dierghelycke oppronckerye meer van den armen ende stinckenden maden-sack. Van dronckenschap, brasserye, suyperye ende overdaet in eten, drincken, slempen, leckernye, en delicatessen. Van gierigheyt, dieverye, rooverye, ende onderdruckinghe van den armen, niet alleen door openbaer gewelt, maer oock onder schyn van rechte, met elle, mate, ware, gewichte, munte, woecker, ende andere quade
practycken. Van liegen, bedriegen, overlasten ende onderdrucken van synen naesten. Van het begeeren, onder-kruypen, onderkoopen, ende ontvremden van de goederen, neringen, koopmanschappen ende andere handelingen der menschen enz. Derhalven men huyden ten dage tot ons met soo goeden recht magh seggen, als de Heere eertyts tot synen volcke seyde, door den Propheet Hoseam, cap. 4. 1. 2. 3: Hoort ghy kinderen Israëls des Heeren woort, want de Heere heeft oorsake te schelden, die in den lande wonen, want daer en is geen trouw, geen liefde, geen woort Gods in den lande’ enz.

Dordrecht, 10 Sept. 1834.


g.d.j. schotel.






{==703==} {>>pagina-aanduiding<<}

Tafereelen uit het maatschappelijk leven der Noord-Amerikanen.

(Vervolg van bl. 616.)

Volksfeest. - Verdraagzaamheid, enz.

Het feest van den heiligen patrik, een oorspronkelijk en echt Iersch feest, wordt ook hier gevierd. Vroeg in den morgen, door klokkengelui tot de godsdienst geroepen, dringt eene feestelijk opgeschikte menigte in digte drommen naar de katholieke kerken. Maar wie beschrijft derzelver ontsteltenis, verontwaardiging en steeds toenemende gramschap, wanneer neer men, tot City-Hall genaderd zijnde, het Park vol reusachtige, gedrogtelijke, enkel uit aardappelen opgerigte spotbeelden van den vereerden patroon aanschouwt! Als door een wonder schijnen deze leelijke gestalten des nachts uit den grond opgeschoten te zijn. Bij dezelve vertoonen zich groepen van strijdvaardige menschen, welke door gesloten vuisten en zonderlinge, donkere blikken hun besluit te kennen geven, om de aardappelen - beelden van den Heilig te beschermen. Alle vensters - alle daken zijn met aanschouwers bezet. Men ziet anders de Amerikanen niet ligt aan het venster. Langzaam nadert de schare, die zich in haar geloof meent gehoond te zijn. Scheldwoorden gaan vooraf. Weldra vliegen er steenen naar de spotbeelden. Onder het geschreeuw van: Iersche Manna! werpt men van den anderen kant met aardappelen. De voorsten worden door de achtersten steeds meer naar het hek van het Park gedrongen, en hevige toorn zet aan tot eenen strijd, welke met de vernieling der beelden eindigt. Enkele gevechten hebben echter ook nog het overige van den dag, tot laat in den nacht soms, plaats. Dat alles is van den eenen kant enkel eene grap, maar van den anderen ten volle ernst, en over en weder komen meestal bebloede koppen. Intusschen loopt alles in zekere regelmatige orde af. Men bemerkt al spoedig, dat het eene van vroegere tijden herkomstige gewoonte is, die jaarlijks plaats heeft, en dus toegelaten, ja zelfs gaarne gezien wordt. De vreemdeling, die voor de eerste maal zoodanig tooneel aanschouwt, zoude misschien een blijk van
onverdraagzaamheid daarin

{==704==} {>>pagina-aanduiding<<}
meenen op te merken; zoo is het echter niet gemeend. De Katholieken staan hier algemeen wel niet in hooge achting; maar de armoede van het Iersche volk, dat men gewoonlijk als een aardappelen-etend volk beschouwt, is de eigenlijke reden der spotternij. De Amerikanen hebben den grootsten afkeer van armoede. Daar nu de aardappelen, welke door overbrenging in Europa zoo zeer verbeterd zijn, in derzelver eigenlijk vaderland een slecht en ongezond voedsel opleveren, worden die als zinnebeeld van nood en ellende aangemerkt. Het verdient opmerking, dat deze vrucht thans alhier wordt ingevoerd; alle Amerikaansche schepen doen voorraad uit een ander werelddeel op.
De verdraagzaamheid in het godsdienstige is hier echter niet zoo algemeen en onbeperkt, als menigeen zich verbeeldt. Uit de beschrijving van het vieren van den zondag kan men reeds afleiden, dat menschen, die een' anderen rustdag hebben, b.v. Israëlieten, genoodzaakt zijn, den Christelijken of Amerikaanschen zondag, althans voor het uitwendige, mede te houden. Turken durven zich op straat niet vertoonen; ieder wendt zich met afschuw van hen af, en de lieve jeugd werpt hen met slijk. Men wil deze onbetamelijke handelwijze daarmede regtvaardigen, dat dezelve tegen de onderdanen van een' despoot is gerigt; maar dit moest hen in de oogen van den Amerikaan tot voorwerpen van deelneming maken. Men haat hen, als vijanden der Christenheid.
Ook de katholieke eerdienst is aan zekere beperkingen onderworpen, ten opzigte van openbare processiën; doch de veld- en straat-preken en de zoogenaamde werken der Methodisten worden met alle derzelver belagchelijke en soms ergerlijke overdrijvingen toegelaten. Eene menigte nieuwsgierigen vindt er een zeer gezocht schouwspel in. Aanmerkelijke reizen worden ondernomen, om zulk eene nachtelijke camp-meeting bij te wonen. Ik voor mij begrijp niet, hoe moeders hare dochters derwaarts kunnen geleiden; en ik verwonder mij ten hoogste, dat een man, wien de eer van zijn huis geene onverschillige zaak is, zich bij deze sekte kan voegen, als hij vrouw en dochters heeft. Het tot stand brengen van het werk, zoo als het in de taal dier geestdrijvers wordt genoemd, geschiedt op eene zeer ergerlijke wijze, ofschoon daarmede eigenlijk gemeend is het aanschouwelijk worden van de hel, dat door een verschrikkelijk gehuil zich

{==705==} {>>pagina-aanduiding<<}
openbaart, en de geestelijke verbinding met den Verlosser, welke door een dof zuchten en stenen bij het jeugdige gedeelte des vrouwelijken geslachts kennelijk wordt.
Allerlei dweeperij gaat hier in zwang, en wordt soms een niet onvoordeelig artikel van speculatie. Predikers van onderscheidene belijdenissen huren gebouwen, en laten deze in den vorm van kerken of tempels inrigten. Door het verhuren der zitplaatsen maken de ondernemers eene goede rekening; een gezin van vijf personen betaalt 80 tot 100 dollars. Maar de banken zijn ook keurig bearbeid, van goede kussens voorzien, en worden zeer wel onderhouden. Men zorgt steeds voor het meestmogelijke gemak. In de ledige ruimte tusschen de banken wordt niemand toegelaten. De kerkgemeenten kiezen eenige leden uit haar midden tot oppassers, en deze personen handhaven eene strenge orde. Eene stevig gevlochten garde is hun ambtsteeken. Eerst hield ik dit werktuig voor een' vliegenwaaijer, en meende, hoe ongewoon mij deze aardigheid ook voorkwam, dat men daarmede de vrouwen wilde beveiligen voor den aanval van lastige insekten; doch men behoeft niet lang in de kerk te zijn, om te vernemen, waartoe dat wapen moet dienen.
Treedt een onbekende in het heiligdom, zoo doet hij naauwelijks eenige schreden, of hij gevoelt reeds een' niet zeer zachten slag op den schouder. Hij ziet om, en aan elke zijde van hem staat een oppasser met omhoog gehoudene garde. De beide Gentlemen beschouwen den vreemdeling van het hoofd tot de voeten, en onderzoeken met ernstigen blik zijn gewaad, om daaruit tot zijne vermoedelijke bezitting te besluiten, en hem eene plaats overeenkomstig zijn vermogen aan te wijzen. Bij een tweede of althans bij een dende bezoek wordt te kennen gegeven, dat men eene bank moet huren. Is het een eenig persoon, zoo kan hij gelegenheid zoeken, om bij eene familie in te huren. Op deze wijze wordt de kleederrang niet verbroken, en de rijke komt geenszins in aanraking met het geringe volk, hetwelk buiten mag staan en de kerk omsingelt.
In de Roomsche kerken vooral gebruikt men weinig inschikkelijkheid. Treedt er iemand binnen, die geene plaats gehuurd heeft, zoo wordt hem terstond de deur gewezen; of heeft hij, onkundig van de bestaande verordeningen, ongemerkt zich nedergezet, zoo wordt hij, zonder omstandigheden, weggejaagd. Men wil, dat huishoudelijke belan-
{==706==} {>>pagina-aanduiding<<}
gen zoodanige maatregelen noodzakelijk maken; dezelve strijden echter tegen den geest des Christendoms, en maken een' onaangenamen indruk op den reiziger, die of uit godsdienstigheid of uit nieuwsgierigheid eene kerk bezoekt.
Deze middelen zijn echter niet altijd voldoende, om eene gemeente of vergadering (congregation) bijeen te houden. Wanneer de ondernemers hunne rekening er niet bij vinden, geeft men de zaak op, en het gebouw wordt tot een ander doeleinde verhuurd. Wat heden eene katholieke kerk is, was misschien het vorige jaar eene Synagoge, en zal welligt een jaar later eene Protestantsche kerk of een Presbyteriaansch bedehuis zijn. Het gebeurt ook wel, dat hetzelve tot wereldlijk gebruik terugkeert en tot eene danszaal of tot akademische voorlezingen verhuurd wordt; gelijk dit onlangs het geval was met een bedehuis van de Pietisten, waarin eene jonge, schoone, deïstische Lady uit Massachusetts, zich boven de gewone begrippen van welvoegelijkheid verheffende, voor de in menigte toestroomende jonge heeren van New-York wijsgeerige voorlezingen hield. Het was eene naäping van Mevrouw von krüdener, in Epikuristischen stijl. Doch zulks duurde niet lang. De Lady moest weldra plaats maken voor eenen goochelaar; en thans dient het gebouw tot verkoopingen. Waarschijnlijk zal hetzelve in deze hoedanigheid het langst gebruikt worden, daar veilingen hier, het gansche jaar door, lieden van hoogeren en lageren stand bezig houden.
Ieder, die er lust toe heeft, kan openbare verkoopingen houden; maar wil hij iets te doen hebben, zoo moet hij - dit is een noodzakelijk vereischte - een potsemaker, een hansworst zijn. De Amerikanen lagchen wel niet ligt, maar hooren toch gaarne iets, dat geschikt is, om gelach te verwekken. De overige eigenschappen des houders van verkoopingen komen met die van een Amerikaansch koopman in het algemeen overeen. Ongemeen groot is de hoeveelheid van koopwaren, die jaarlijks naar New-York gevoerd, en, met geringe uitzondering, hier verkocht, of liever weggemaakt en voor een' spotprijs afgezet worden. In ééne maand komt er soms meer aan, dan de Vereenigde Staten in tien jaren noodig hebben. Niemand verbeelde zich, één artikel te kunnen bedenken, waarvan hier geen overvloed is. In New-York alleen zijn meer schoenen, dan in Parijs, meer mans- en vrouwe-kleederen, dan in Londen, meer porselein, dan te Sevres, Meissen en Weenen, meer snuisterijen, dan in Duitich-
{==707==} {>>pagina-aanduiding<<}
land, meer edelgesteenten en kostbaarheden, dan in Frankrijk, meer glaswerk, dan in Bohemen, meer snijwerk, dan ergens in Europa - maar koopers ontbreken. Behalve de handelaars in het groot, komen te New-York alleen in ééne week dikwijls tien- tot vijftien-, ja zelfs twintig-duizend landverhuizers aan. In de hoop, om de reiskosten hiermede te dekken, voeren deze lieden gewoonlijk fabrijkgoederen aan, waarop zij veel meenen te winnen, omdat dezelve in Amerika niet vervaardigd worden. Hoe verwonderen zich deze bedrogene lieden, wanneer zij de aangevoerde waren beneden inkoopsprijs bij openbare veiling zien weggaan! - Hier hebben zich maatschappijen gevormd, welke de
Fransche zijden stoffen opkoopen, naar Frankrijk terugbrengen, en daar met aanmerkelijke winst weder verkoopen.

(Het vervolg hierna.)



De sneeuwoogst van Napels.

(Vervolg van bl. 667.)
Van overoude tijden was de sneeuwhandel, gelijk die van het zout, den tabak enz., door het gansche Koningrijk Napels, eene Gouvernements-monopolie. De Koning is gewoon, denzelven aan een gezelschap te verpachten, hetwelk verscheidene duizend dukaten 's jaars voor het privilegie betaalt, en daarenboven gehouden is, de sneeuw tot een' vasten, onveranderlijken prijs te verkoopen, en in eene zware boete wordt beslagen, wanneer het de stad onvoorzien laat van eene genoegzame hoeveelheid voor de behoefte. Het Gouvernement, de dwaasheid begaan hebbende van in dezen of eenigen anderen handelstak zich te mengen, toont voor 't minst wijsheid in deze gestrengheid; want maar weinig zaken zouden het volk zoo ligt tot opstand aanzetten, dan duurte der sneeuw in de hondsdagen. De Dogana della Neva wordt verpacht, en brengt eene aanzienlijke som op.
Van de bergen sneeuw, dagelijks te Napels aangebragt, gaat een deel naar bijzondere huisgezinnen, welke dezelve bij hunne maaltijden gebruiken; een ander deel naar de koffijhuizen en sorbetwinkels, waar het in sorbet, limonade, ijs enz. wordt gebezigd; en een groot deel naar rondloopende verkoopers van mindere soort van gelati, alsmede naar plaatselijke waterverkoopers, die daarmede den eenvoudigen drank

{==708==} {>>pagina-aanduiding<<}
verkoelen, welken zij op den hoek van schier elke straat aan de voorbijgangers uitventen. In het huiselijk gebruik dient dezelve niet alleen tot het verkoelen van den wijn, maar wordt op tafel gezet in eene kom, waaruit elke gast zich bedient van een stuk, om zijnen wijn toe te bereiden, die altijd uit bokalen gedronken wordt, 't Is een slag, om den mond der bokaal te vullen met een stuk sneeuw, en daarna den wijn zachtjes op hetzelve te schenken, dien als 't ware latende filtreren door de sneeuw in het glas. Dus wordt het groote vraagstuk, een ijskoude drank, ten genoegen des drinkers opgelost; en het is voor hem een verrukkelijk gezigt, wanneer de capri rosso, of eenige andere roodkleurige wijn, wordt gegoten op de glinsterende bevrozen sneeuw.
De koffijhuizen, die zeer talrijk zijn, verkoopen bijkans alle, gedurende den zomer, limonade en ijs. Van acht ure des morgens tot vijf ure des namiddags bepaalt zich de verkoop meest tot sorbet en limonade; maar des avonds begint het groote vertier van gelati, hetwelk, in een' welbeklanten winkel, niet ophoudt tot na middernacht. De aanzienlijken houden voor deze winkels stil, en nemen de waar in hunne rijtuigen mede, of gaan ook wel in de winkels, die altijd openstaan. De Napolitanen en Sicilianen zijn de beste ijsmakers van de wereld; met hen zijn de Parijzenaars te dezen niet te vergelijken, en de Engelschen nog veel minder. De verscheidenheid in benamingen en hoedanigheden van hunne gelati is schier eindeloos. Tot het maken van goed ijs is goede suiker onmisbaar; en het was eene bittere grief voor deze handelaars, gedurende buonaparte's vastelandssystema, de toevlugt te moeten nemen tot honig, of suiker, door Fransche scheikundigen getrokken uit biet en wortelen, in stede van Westindische. Vóór eenige jaren woonde een groot sorbet-handelaar aan het boveneinde der Toledo-straat; hij was een oud man, die onderscheidene omwentelingen en ontelbare staatkundige veranderingen had beleefd, maar slechts twee gedenkwaardige kende - de Milanesche en Berlijnsche dekreten, die den invoer der suiker verboden en slecht ijs maakten, en de val van napoleon, die de opheffing derzelven ten gevolge had, den handel bevrijdde en goed ijs bezorgde.
Terwijl deze winkels de vermogenden voorzien, worden de mindere klassen door de rondloopende verkoopers voor-
{==709==} {>>pagina-aanduiding<<}
zien. Elken zomeravond drijven deze luidruchtig welsprekende redenaars hunne zaken op het lange hoofd, aan de haven zelve en op andere volkrijke plaatsen. Hunne waren zijn wel niet zoo goed, maar ze zijn veel goedkooper, en - ze zijn toch altijd koud. Voor drie, vier of vijf grains kan de zeeman, de visscher, de dorstige voerman, elke werkman het summum bonum (hoogste goed) - een groote hap kouds en zoets - verkrijgen. Op kerkfeest-avonden en die van heilige dagen is die handel inderdaad verbazend, en alsdan zwerven de verkoopers door al de drokke voorsteden der stad, wedijverende, in oorverdoovend geschreeuw, met uitventers van watermeloenen en andere lekkernijen.
Maar het bestendigste en nuttigste verbruik van sneeuw wordt gemaakt door de gezetene waterverkoopers (acquaioli.) De winkel, of, zoo men wil, het handelshuis, van deze klasse van kooplieden levert een zonderling en schilderachtig vertoon op. Aan eene hooge tafel, of bank, zijn ter wederzijden twee regtstandige houten kolommen, tusschen welke, doorgaans aan beide kanten, een watervat is opgehangen, draaijende en slingerende om eene ijzeren spil. Deze kolommen worden van boven vereenigd door een' dwarsbalk, en eene grillig geordonneerde kroonlijst voltooit den houten winkel buiten deur, die ongeveer vijf voet lang, vier breed en twaalf hoog is, tot aan den top der kroonlijst. Dezelve is gemeenlijk geplaatst op den hoek eener straat, en altijd tegen den muur, even ruimte genoeg overlatende tot standplaats voor den verkooper. Alles is met de vrolijkste kleuren beschilderd, en dikwijls met ruw snijwerk en verguldsel en met vlaggen en paauwenvederen versierd; terwijl aan de kroonlijst en de kolommen drinkglazen van allerlei grootte en gedaante hangen, en ander glaswerk, flesschen, flacons, oranjeäppelen en limoenen, in de bevalligste wanorde, over de tafel verspreid liggen. Achter deze rommelzo, en doorgaans als tegen den muur geplakt, staat op eene kruk de bedienaar des tempels, met eene witte of roede slaapmuts op het hoofd, eene roode sjerp rondom de lenden, geheel ontblooten hals, nek en armen, en in zijne regterhand een geweldig paar ijzeren tangen, groot en sterk genoeg om eenen Mammout de tanden uit te breken, maar door hem alleen gebezigd, om het sap van zijne oranjeäppelen en limoenen in de glazen der dorstige voorbijgangers uit te persen.

{==710==} {>>pagina-aanduiding<<}

De slingerende watervaten zijn aan het eene einde gesloten met eene zeer groote kurken stop, waarin een breed spondgat voor den doorgang van sneeuwbrokken, en eene kleine opening voor het uitlaten van het verkoelde water. Als de sneeuw er in gedaan is, schudt de man het vat, tot dat dezelve gedeeltelijk in het water is opgelost, dit telkens een- of tweemaal herhalende, als hij er een glas uittapt. Een vol glas, verrukkelijk koud, terwijl het schuim aan de binnen- en buitenzijde van het glas staat, even als dauw, kost nagenoeg een cent; - voor tweemaal zoo veel wordt er een limoen of oranjeäppel in uitgeperst, of eenige droppels sambuco bijgedaan. Dit laatste, een blaauwachtig wit, naar melk gelijkend likeur, wordt bereid uit vlierbloemen, hebbende een' bijzonderen, maar niet onaangenamen smaak, wanneer hetzelve met ijswater vermengd is. Het verbruik van dit likeur in diervoege is zeer groot. Dubbele glazen van een en ander, tot dubbelen prijs, zijn mede voorhanden. Rum, brandewijn en alle sterke dranken zijn geheel uitgesloten van het heiligdom des waterältaars. Vreemdelingen staan verbaasd bij het zien, dat de Napolitanen, op het heetst van den dag, en wanneer zij, door werken of wandelen in den brandenden zonneschijn, geheel verhit zijn, voor een' dezer tempels stilstaande, zonder eenigen hinder, een groot glas ijswater in ééne teug ledigen. Maar zij doen zulks dagelijks, en, in het heetste weêr, verscheidene malen in den loop van den dag. Wij gelooven zelfs, dat weinig vreemdelingen, zonder zich daaraan te gewennen, te Napels lang gezond kunnen leven. In de drokste wijken der stad hebben de waterverkoopers een' onophoudelijken toeloop, wordende hunne winkels, op zekere uren van den dag, bestendig omringd van onverduldige kalanten, die de glazen spoediger legen, dan de koopman ze kan vullen.
Dit alles is desgelijks op Sicilië van toepassing. Het groote sneeuwpakhuis voor Sicilië is de berg Etna, en de Engelschen zoo wel, als de ingezetenen van Malta, ontleenen mede hunnen voorraad van de holen en de toppen van dien volkaan.


Talleyrand.

(Vervolg en slot van bl. 663.)
Omstreeks dezen tijd begonnen napoleon's overwinnin-
{==711==} {>>pagina-aanduiding<<}
gen in Italië. Hij dwong den vrede van Campo-Formio af. Talleyrand schreef hem zeer vleijende brieven. In 1786 had bonaparte, nameloos, eene prijsvraag bij de Akademie van Lyon voldoende beantwoord. De slimme Minister, die daarvan wist, liet alle de papieren der Akademie doorzoeken, tot dat hij den jongen Veldheer zijne oplettendheid bewijzen en de Verhandeling aanbieden kon. Doch, tot groote ergernis van den Minister, wierp de Veldheer dezelve op het vuur.
Aan den klaauw kende talleyrand den leeuw. Toen het Directoire den terugkeerenden overwinnaar op eene zeer schitterende wijze ontving, hield Abt maurice eene hoogdravende redevoering, die eenigermate den 18 Brumaire reeds voorspelde.
Om dezen tijd verspreidde zich algemeen het gerucht, dat talleyrand zijn werk door een' ander liet opstellen - dat hij wel schranderheid, maar geene kennis had. Hij hield zich, alsof hij van dat alles niets bemerkte.
In 1798 reed hij op één' dag tien malen naar bonaparte, om hem te bewegen, dat hij het jaarfeest der onthoofding van lodewijk XVI mogt komen bijwonen. Bonaparte wilde geenszins het doeden van een braaf man helpen vieren. De gewezen Abt bestormde hem met allerlei kunstgrepen en spitsvindigheden, zoodat bonaparte eindelijk wel moest besluiten, daar geen ander Generaal terugbleef.
In 1815 was talleyrand de eerste, die te Weenen den voorslag deed tot zoenplegtigheden voor denzelfden 21 Januarij.
Toen bonaparte in Egypte was, werd het openbaar misnoegen tegen talleyrand steeds grooter, en hij zag zich genoodzaakt, den 18 Messidor, zijne portefeuille neder te leggen. Toen hij zich niet langer staande kon houden, liet hij ook het Directoire varen, en sloot zich ten naauwste aan de familie bonaparte. Hij was nu dagelijks te Malmaison bij josephine bonaparte, waar alle misnoegden zich verzamelden. Hij schreef dikwerf en dringend aan bonaparte.
Den 17 Vendémiaire van het jaar 8 betrad de Veldheer het eerst weder Franschen bodem bij Frejus; den 24sten was hij te Parijs - talleyrand reed dagelijks naar hem toe, en verhaastte met ijver het plan tot den val van het Direc-
{==712==} {>>pagina-aanduiding<<}
toire op den 18 Brumaire (10 Nov. 1799). Bonaparte deed de zaal der Vijfhonderd door Granadiers ruimeu - hij was Eerste Consul, en talleyrand den 4 Nivose (24 Dec.) weder Minister van Buitenlandsche Zaken.
Mevrouw van stael werd thans geheel vergeten, en de schoone Madame grandt speelde nu eene schitterende rol. Als men talleyrand vroeg, wat hij met eene vrouw wilde, die niet geestrijk was, antwoordde hij: ‘Ik bemin haar, om uit te rusten.’
Mevrouw van stael vroeg hem eens op eene stekende wijze, wat hij doen zoude, wanneer zij en Madame grandt te gelijk in het water vielen. Zijn antwoord was: ‘Mevrouw! gij bezit zoo veel geest, dat gij uzelve uit elk gevaar weet te redden; ik zou gevolgelijk Madame grandt helpen.’
Het is merkwaardig, dat hij, bij zijnen lust om te snappen, nooit eene lompheid beging - nooit te veel zeide. Hij zat menigmaal zoo lang bij Madame grandt op de sofa, dat zij eens eene flaauwte voorwendde, om hem kwijt te worden. Toen dat gebeurde, maakte talleyrand een venster open, om frissche lucht in te laten; en wanneer zij nu, gebelgd, dat ook eene flaauwte niet hielp, opsprong, en hij dus zag, waarom het te doen was, ging hij lagchend heen en kwam den volgenden dag lagchend weder. Een groot gedeelte van zijne bekwaamheid bestaat daarin, dat hij nooit iets kwalijk neemt. Hij weet van geen fijn eergevoel, en hield hetzelve steeds voor eene bespottelijke zelfmisleiding.
Thans speelde talleyrand weder den maitre d'esprit te Malmaison. Het Hof van den Consul, even als dat des Konings te Versailles en als ds salon van het Directoire, werd vermaakt door zijne vernuftige gezegden. Bij josephine was hij altijd zeer welkom; zij had veel gelds noodig, en de Consul was spaarzaam. Zij maakte schulden, en had den moed niet, dit aan bonaparte te bekennen. Talleyrand deed het voor haar, en ontlaadde op zich de eerste verbolgenheid van den Consul.
Madame la Comtemporaine verhaalt vele galante dingen uit dien tijd van talleyrand; onder anderen, dat hij eenmaal haar, uit loutere teederheid, de blonde lokken in wanorde gebragt en weder opgerold, en tot papillotten enkel bankbriefjes genomen had. Menigeen zal echter, zoo niet aan de teederheid, ten minste aan de kwistige milddadigheid des Ministers twijfelen.

{==713==} {>>pagina-aanduiding<<}

Intusschen liepen de omstandigheden meer en meer zoo, dat napoleon krijg voerde en talleyrand telkens den vrede sloot. Beiden verstonden dat uitmuntend. Het kabinet was talleyrand's slagveld. Hij behoorde tot die uitstekende vernuften, aan welke de moed tot stoute bedrijven ontbreekt - die echter wel iets bijzonder merkwaardigs verrigten, maar het nooit tot eigenlijke grootheid brengen. Hij moest naast een groot man staan, en paste voortreffelijk bij napoleon. Nooit heeft hij iets gedaan, dewijl hij een' innerlijken aandrang daartoe gevoelde, gelijk dit bij groote mannen het geval is; maar hij diende zeer goed voor helper en handlanger van een groot man. Dat toonde hij in het jaar 9, door het sluiten van den vrede te Luneville.
Napoleon was zeer met hem tevreden, en van dien tijd af dagteekent het groot vermogen van hem en van zijnen friseur. Hij had destijds alle sleutels van Europa in zijn hoofd. Hij zag de beurs regelmatig dalen en rijzen, als eb en vloed. Hij wist daarvan partij te trekken, en zijn friseur, die onder het poederen van zijn haar hem had hooren mompelen: koopen, verkoopen, wat zijn echo. Zij speculeerden beide voortreffelijk.
Napoleon keurde dat af, en sprak eens tot hem: ‘Men heeft mij berigt, dat gij rijk, zeer rijk zijt, Monsieur! en dat het geld van de beurs u toegevloeid is. Gij hebt in de papieren gespeculeerd.’ Talleyrand zag hem ernstig aan, en zeide: ‘Slechts eenmaal.’ - ‘Hoe!’ - ‘Ik heb des avonds vóór den 18 Brumaire gekocht, en den volgenden dag weder verkocht.’ Napoleon lachte.
Talleyrand gebruikte zijn geld en leefde als een Pacha. Aan lodewijk van bourbon, Prins van Parma, die door den vrede van Luneville Koning van Hetrurië was geworden, gaf hij te Neuilly een feest, waarop hij geheel Florence te voorschijn riep; men zat op het plein voor het paleis Pitti, en in den tuin zongen en dansten Toskanerinnen.
Hij had en behield een' onoverwinnelijken afkeer van den geestelijken stand. Toen napoleon, om gemakkelijker te regeren, het Christendom (Katholicisme) weder invoerde, wilde hij talleyrand tot Kardinaal laten verheffen, en hem aan het hoofd der Fransche Geestelijkheid stellen. Ten sterkste verzette hij zich daartegen. Men weet, dat hij nooit de verwisseling van kleed schuwde; maar het geestelijk gewaad scheen destijds een vervaarlijk spook in zijne oogen te

{==714==} {>>pagina-aanduiding<<}
zijn. Eens zat talleyrand aan tafel diep in gedachten - een uit het gezelschap uitte in den loop des gespreks de woorden: ‘Hij is een rare snaak, een gehuwd priester.’ Talleyrand, eensklaps uit zijne mijmering gewekt, grijpt een' lepel, zet dien in den schotel, en vraagt, op een' dreigenden toon, den spreker: ‘Mijnheer! wilt gij spinazie?’
Napoleon liet den over talleyrand uitgesproken kerkelijken ban opheffen, en noodzaakte hem, Madame grandt te huwen. Hij deed dit met tegenzin, en was er zeer misnoegd over, dat zijne vrouw naauwelijks eenmaal aan het Hof mogt verschijnen. Napoleon hield haar voor zeer schoon, maar voor onnoozel en uitermate onwetend. Sprak men van de schranderheid van talleyrand, zoo werd er tevens van de domheid zijner vrouw gesproken. Denon, de beroemde reiziger, die Egypte doorreisd had, zou eens bij talleyrand spijzen. Deze gaf vooraf aan zijne vrouw te kennen, dat zij de werken van denon behoorde in te zien, om hem de eene of andere vraag te kunnen doen. Doch Mevrouw talleyrand leest, bij vergissing, Robinson Crusoë, en vraagt nu den Heer denon naar zijne schipbreuk, en hoe zijn getrouwe vrijdag voer! - Bij eene andere gelegenheid werd van een nieuw strafwetboek gesproken, en wel van de bepaling, dat de man, die zijne vrouw met eenen boeleerder betrapt, het regt heeft, om beiden te dooden. Toen zeide Mevrouw talleyrand: ‘Zulke wetten worden door menschen gemaakt, welke niet de minste opvoeding hebben.’
Destijds gelukte talleyrand een meesterstuk; hij sloot te Amiens den vrede met Engeland, en steeg hierdoor op het hoogste in gunst by napoleon. Te vergeefs poogde fouché, zijn mededinger, hem den voet te ligten. Zelfs de schandelijke gebeurtenis, dat de Hertog van enghien doodgeschoten werd, deed hem geen nadeel. Men legt namelijk hem ten laste, dat hij de meeste schuld daarbij had, dewijl hij eenen brief van dien Prins aan bonaparte twee dagen onder zich hield. Intusschen was dat geval den Eersten Consul misschien niet zoo onaangenaam, als hij voorgaf. Hij noemde die daad een misdrijf, hetwelk geen nut aanbragt; en fouché zeide, in zijne schaamtelooze onzedelijkheid: ‘Het is meer, dan een misdrijf; het is een misslag.’ Wat napoleon later op St. Helena daarover zeide, toen hij voor Europa zijne Mémoires in de pen gaf, moet men niet zoo letterlijk nemen. Buiten twijfel had echter ook talleyrand een goed deel van dienstvaardige schuld daarbij.

{==715==} {>>pagina-aanduiding<<}

Bonaparte werd in 1804 Keizer napoleon. De Republiek hield op, en hare rekening was gesloten. Talleyrand moest thans zijne oude herinneringen uit Versailles verlevendigen, de zaken aan het Keizerlijk Hof helpen regelen, en Keizerlijk vernuft doen schitteren. Napoleon had het Legioen van Eer ingesteld, en talleyrand verkreeg het groote lint daarvan. Intusschen stond hij ook op een' goeden voet met alle de overige Vorsten, en de Koning van Pruissen gaf hem ten zelfden jare de ridderorde van den Zwarten Adelaar. Napoleon gebruikte hem nu als eene schrijfpen; overal moest hij bij hem zijn.
Talleyrand vergezelde napoleon in het leger van Boulogne. Hij sloot, na den slag van Austerlitz, den Presburger vrede, en hielp in 1806 lodewijk bonaparte Koning van Holland maken. Eene maand later schonk de Keizer hem het Vorstendom Benevento. Hij had nu zijne fortuin gemaakt. Charles maurice was des Keizers regterhand en Duc de Benevent.
De oorlog met Pruissen brak los, en talleyrand trok met het leger tot Warschau, arbeidde menigmaal des nachts met den Keizer, en sloot eindelijk ook weder den vrede van Tilsit. Deze was de laatste. Champagny werd thans Minister van Buitenlandsche Zaken, en talleyrand Vice-Grootkiezer, die toegang tot alle raadsvergaderingen had. De redenen van zijn terugtreden zijn niet zoo geheel duidelijk - men schijnt hier aan een' middelding (justemilieu) tusschen genade en ongenade des Keizers te moeten denken. Talleyrand had vele onbescheidenheden begaan en zich vijanden gemaakt. Ten nadeele van verscheidene Regeringen, speelde hij zoo verschrikkelijk aan de beurs, dat eenige Duitsche Vorsten belangrijke bezwaren tegen hem bij den Keizer inbragten. Hij was vermetel en stout geworden. Evenwel kon of wilde napoleon hem niet geheel missen. Hij woonde dus ook het Congres te Erfurt bij. Later moet hij aan den Keizer van Rusland gezegd hebben, dat napoleon achter zijnen rug den spot met hem dreef.
Het is opmerkelijk, dat hij reeds van nu af, namelijk in den jare 1808, zich van napoleon begint af te wenden, en zeer bedektelijk in een royalistisch Comité te treden. En napoleon had nog niet eens het toppunt van zijne grootheid bereikt. Talleyrand verzoende zelfs met fouché, en zij begonnen beide met Engeland tot den val van

{==716==} {>>pagina-aanduiding<<}
napoleon zaam te spannen. Destijds sprongen verscheidene aanzienlijke handelshuizen. Talleyrand verloor bijna zijn gansche vermogen, en napoleon moest hem te hulp komen. Daar ontstond echter niet weder vriendschap tusschen beiden; en toen de Keizer naar Rusland ging, sprak maurice de merkwaardige woorden: ‘Dat is het begin van het einde.’ Toen de eerste ongunstige berigten uit het leger kwamen, knoopte hij betrekkingen met lodewijk XVIII aan. Napoleon kwam op het spoor. Dit gaf aanleiding tot zeer ernstige tooneelen. Men zou talleyrand in hechtenis nemen; maar hij werd naar zijn landgoed verbannen, en de Keizer zeide, met een' verschrikkelijken blik, tot hem: ‘Zoo ik gevaarlijk krank mogt worden, zult gij voor mij sterven.’ Maar charles maurice gaf met bedaardheid te kennen, dat hij zoodanige vermaning niet behoefde, om den Hemel te smeeken om verlenging des Keizerlijken levens. Mij ontkwam het gevaar, zocht op nieuw in gunst te geraken, onderhandelde intusschen ijveriger met lodewijk XVIII, ontsnapte drie, vier malen aan de wilde uitbarsting des toorns van napoleon, die hem wilde laten gevangen nemen. Hij evenwel onderhandelde met het Congres te Chatillon, wist de Keizerin en den Koning van Rome uit Parijs te verwijderen, verzocht den Keizer van Rusland om bij hem af te stappen, en sprak met gloeijenden ijver voor de herstelling van de wettige Regering der bourbons.
De troepen der Verbondene Mogendheden waren in Parijs - talleyrand scheen de eerste man van Frankrijk te zijn. Den 31 Maart, des avonds ten 6 ure, stapte Keizer alexander bij hem af, en nog denzelfden avond had talleyrand het besluit tot de terugkeering der bourbons doorgedreven. Fransche Koningsgezinden zeiden toen van napoleon: ‘Hij is een dood ligchaam, alleen met dit onderscheid, dat hij nog niet riekt.’
Talleyrand stelde eene voorloopige Regering aan, en zichzelven aan het hoofd. Toen lodewijk XVIII kwam, werd hij weder Minister van Buitenlandsche Zaken, gelijk hij onder het Directoire en onder napoleon geweest was. Hierin bleef hij zichzelven dus gelijk.
Te Weenen, op het Congres, bevond hij zich juist op zijne regte plants, toen het berigt kwam, dat napoleon bij Frejus geland was. Dit verschrikte hem doodelijk; bij sloeg de handen boven het hoofd zamen, en riep bij herhaling:

{==717==} {>>pagina-aanduiding<<}
‘Alles is verloren! alles is verloren!’ want hij kende de houdbaarheid van zijn Bourbonsch Huis het beste. - Hier en bij vele andere gelegenheden ziet men duidelijk, dat charles maurice eigenlijk nooit boven de omstandigheden zich wist te verheffen, maar dat hij integendeel, als een persoon van den tweeden rang, zich op eene geschikte wijze door dezelve liet medevoeren; hij verstond de kunst, om van den loop der gebeurtenissen partij te trekken, niet om dezelve te scheppen en te dwingen. Men treft in zijn leven meermalen oogenblikken, waarbij men verbaasd uitroept: ‘Hij is toch niets anders dan een slim intriguant, dien het geluk diende.’ Talleyrand vertoonde zich nooit kleiner, dan toen napoleon de honderd dagen aanving: deze ontwikkelde alle zijne groote, gene alle zijne kleine middelen.
Maar honderd dagen duren niet lang. De Verbondene Mogendheden hadden weder Parijs bemagtigd, en talleyrand wendde weder alles aan, om de Tuileriën voor lodewijk XVIII te veroveren. Dit gelukte hem thans niet zoo gemakkelijk, als de eerste maal. Men had den volksgeest opgemerkt. Alexander was niet goed te spreken. Ook van talleyrand wendde hij zich af.
Charles maurice drong wel nog eenmaal door, werd ook nog eenmaal Minister van Buitenlandsche Zaken; maar de Koningsgezinde partij gebruikte hem slechts, om de kastanjes uit de heete asch te halen. Lodewijk XVIII zeide: ‘Talleyrand heeft tot nu toe goede kaarten gehad, maar ik heb troef voor hem bewaard,’ en hij ontnam hem de portefeuille.
Nu had hij weder tijd, om over de bourbons na te denken en zijne geestigheid te toonen. Aan zekere vrouw, die mede uitgeweken was geweest en thans met het Royalismus van lodewijk XVIII niet tevreden scheen, betuigde hij: ‘Mevrouw! lodewijk XVIII is geen Royalist. Lodewijk XVIII is te Gent geweest, en gereed, om weder derwaarts te vertrekken.’
De Hertog de richelieu, die vroeger eenigen tijd Gouverneur te Odessa was geweest, werd zijn opvolger. Men vroeg hem, wat hij van dezen nieuwen Minister dacht, en charles maurice antwoordde daarop met een ernstig gelaat: ‘Ik geloof, dat hij in Europa de man is, die de Krim het beste kent.’

{==718==} {>>pagina-aanduiding<<}

Hij had geene kinderen bij zijne vrouw, Madame grandt. Hij liet dus zijn Pairschap en titel van Vorst op zijnen broeder overdragen, en begaf zich, om uit te rusten, naar zijn buitengoed Valençay. Op de reis derwaarts wierp de voerman hem om, en dat aan eene helling van 13 voet hoogte; maar aan eenen diplomaat, van wien het lot van Europa afhangt, kan een voerman niets schaden.
Daar hij in de eerste twintig jaren sterk voor de vrijheid der drukpers had geijverd, en in 1823 zich ten sterkste tegen de tusschenkomst in de zaken van Spanje verklaarde, wilde lodewijk XVIII hem zelfs verbannen, en zeide onder anderen tot hem: ‘Ik wensch u eene goede reis; ik heb gehoord, dat gij naar het land wilt gaan.’ - ‘Neen, Sire!’ was het antwoord, ‘behalve wanneer uwe Majesteit eene reis naar Fontainebleau wilde doen; in welk geval ik om de gunst zou smeeken, om van de partij te mogen zijn.’ Den volgenden dag werd nagenoeg hetzelfde antwoord op dezelfde vraag gegeven. Lodewijk had den moed niet, zich duidelijker uit te drukken. Eindelijk, op den derden dag, vroeg hij hem: ‘Hoe ver is Parijs van Valençay?’ - ‘Op mijn woord van eer, Sire! ik weet het niet juist; maar het moet ten minste tweemaal zoo ver zijn, als van Parijs naar Gent.’
Het veroorzaakte hem veel verdriet, dat hij niet meer regeren kon. ‘De bourbons,’ zeide hij eens in profetischen geest, ‘hebben mij ondankbaar behandeld; het voorbeeld van het Directoire en van napoleon heeft hun niet tot leering gestrekt. Welaan, zij zullen ook vallen. In mij is iets, dat dengenen, die mij veronachtzamen, ongeluk aanbrengt.’
In Julij 1830 werd zijne voorzegging vervuld. De bourbons vielen. Reeds in September was talleyrand als gelastigde van lodewijk philips in Londen, of, met andere woorden, hij was weder Minister van Buitenlandsche Zaken. Deze post schijnt hem te behooren. Gelijk de naam van Keizer napoleon past, zoo moet men talleyrand den Minister van Buitenlandsche Zaken noemen. (*)






{==720==} {>>pagina-aanduiding<<}

Verhaal wegens een huisgezin ten tijde der zware pestziekte te Londen in den jare 1665.

De Lezer verwachte in dit verhaal noch eene geschiedenis, noch eene beschrijving dezer ontzettende ramp, welke in 1665 het tiende deel der bevolking van Londen wegmaaide; maar alleen een eenvoudig en naauwkeurig verslag van de bijzonderheden, een gezin bejegend gedurende den ganschen loop des verschrikkelijksten leeds. Men vertegenwoordige zich, te midden der algemeene verwoesting, welke toen over Londen zweefde, een huisgezin, dat, aan geen ander gevoel, dan dat van zelfbehoud, gehoor gevende, zich afzondert, en zich omgeeft van de tot een uiterste opgevoerde voorbehoedsels, die, te dikwijls onnut bevonden, hier echter beveiligden voor eenen

{==721==} {>>pagina-aanduiding<<}
geesel, die niet te ontwijken of te ontkomen scheen. De afzondering zelve, waarin de hoofdpersoon zich met de zijnen plaatst; de overdaad, om mij zoo eens uit te drukken, der door hem genomene voorzorgen; de zeldzame soort van egoïsmus, die al hare vrees, gelijk al hare genegenheid, als zamentrekt in den huiselijken kring; de door niets afgeleide bezorgdheid, in deze enge beperking heerschende, - dit alles doet het afgrijselijke in den toestand van de bevolking der stad des te sterker uitkomen. Het bedoelde verhaal komt, zonder naam des schrijvers, in de bladen van dien tijd, op deze onopgesmukte wijze, voor:
‘Een kruidenier in 't groot te Londen, wonende in de City, Woodstreet (Cheapside), heeft zich tegen de pest beveiligd door een aantal voorzorgen, der opteekeninge waardig. Ik heb de bijzonderheden van hemzelven, en ga dezelve, als door hem mij in de pen gegeven, hier mededeelen.
Het gezin bestond uit den koopman en zijne vrouw, elk van hen tusschen de 40 en 50 jaren oud, drie dochters, twee zoons, twee dienstmaagden en een winkelknaap. De kruidenier had daarenboven een tweeden bediende, een' pakhuisknecht en jongen, welke hij nog eenigen tijd in zijne dienst hield; maar, den geesel ziende naderen, zond hij laatstgenoemden naar zijne ouders in Staffordshire terug, schonk aan den anderen het overige van zijn nog te verdienen loon, en, wat den eerstgemelden betreft, die niet bij hem inwoonde, deze was een arm man, die zonder hem geen heenkomen wist, maar die hem verder van dienst kon zijn; men kwam dus te zamen overeen, dat hij dagelijks, van 9 ure des morgens tot 6 ure des avonds, zich aan de winkeldeur zou bevinden, om des meesters bevelen te ontvangen, zijne boodschappen te doen, en, in één woord, alwat er te verrigten viel. De kruidenier deed zijne deur voorzien van een met glas bekleed tralievenstertje, ten einde door hetzelve onderscheidene voorwerpen, naar vereisch of wensch, te kunnen in- of uitlaten. Hij bevestigde vervolgens aan het windas touw en blok, tot het ophalen en neêrlaten van pakketten; terwijl men langs dien weg ook de spijs en den drank voor den oppasser, benevens alwat men hem wilde doen toekomen, naar beneden liet.
De kruidenier, besloten hebbende zich met zijn gezin op te sluiten, voorzag zich van allerlei voorraad, vastberaden, in geen geval hoegenaamd, de deur te openen. Niemand

{==722==} {>>pagina-aanduiding<<}
daar binnen had vrijheid, door de ramen op straat te kijken, of eenige opening te ontsluiten, behalve het dakvenster, hetwelk de kruidenier bovendien deed bekleeden met eene blikken plaat, uit vreeze dat de smetstof door de poren van het hout mogt dringen. Telkens bij het openen droeg hij zorg, om een laagje buskruid in brand te steken, welks rook, zich naar buiten een' uittogt banende, al de lucht met zich voerde, welke zich omstreeks het dakvenster mogt verzameld hebben, en dezelve niet in het vertrek deed dringen, dan na ondergane zuivering door het ontvlamde kruid. Zoo lang die damp aanhield, onderhield men zich met den oppasser; maar, zoodra dezelve begon te verminderen, ontstak men eene nieuwe hoeveelheid kruid.
In het eerst stond de koopman aan elk der huisgenooten een pond brood daags toe; maar, dewijl hij eene groote hoeveelheid meel had opgedaan, verminderde hij welhaast het rantsoen voor een zesde gedeelte, en stelde daarvoor pannekoeken en ander gebak in plaats, naar welgevallen toe te bereiden. Hij had desgelijks drieduizend pond beschuit laten bakken en in vaten pakken, alsof ze werden ingescheept; gelijk dan ook de bakker werkelijk meende, dat dezelve bestemd was voor de manschap van een door den kruidenier bevracht schip; maar hij had dezelve eerst naar Queenhite, en vervolgens naar zijn pakhuis doen overbrengen, alsof het droogerijen waren. Zoo deed hij desgelijks met twintig vaten van het beste meel. Alvorens zich op te sluiten, had hij in den schoorsteen van eene der bovenkamers een' kleinen oven laten metselen. Hij had zich reeds voorzien van eene zekere hoeveelheid bier; maar, dewijl de Geneesheeren aan allen, die hen raadpleegden, aanbevalen weinig te drinken, om zich niet te verzwakken, had hij in zijnen kelder, met de vereischte geneesmiddelen, eene goede hoeveelheid wijn, brandewijn, alsmede van het nieuwe, dure likeur, Eau de la Peste genaamd, opgedaan. Aldus welvoorzien van brood, meel, wijn, enz. enz. vervoegde hij zich tot een' slager van Rotherhite, (nog niemand was aan deze zijde van den Theems aan de pest gestorven) en kocht van hem drie ossen en twee varkens, welke hij liet slagten, zouten en inkuipen; alles werd vervolgens te water vervoerd, vervolgens ontscheept en overgeladen op eene kar, welke den voorraad naar zijn pakhuis bragt, desgelijks als

{==723==} {>>pagina-aanduiding<<}
waren het kruidenierswaren. Wat aangaat versch spek, kaas en boter, de kruidenier voorzag zich daarvan allengs op het land; zoodat hem in het einde niets ontbrak van alwat hem in den toestand, waarin hij zich ging plaatsen, konde noodig of dienstig zijn.’

(Het vervolg en slot hierna.)






Op Cornelis Loots.


Wat zijt gij prat, als de ijd'le bruid, 
Beroofde en altijd rijke Maagd, 
Op de eerkroon, die uw schedel draagt! 
De tijd rukt ied'ren steen er uit. 
Al spat, bij d' onafkeerb'ren stoot, 
Een sprankel over 't treffend staal, 
De tijd behaalt de zegepraal 
En reikt zijn offer aan den dood. 
 
Hij stierf, die, steeds ten kamp gereed, 
Voor u in 't stuivend strijdperk trad, 
En van uw kroon elk lauwerblad 
In 's vijands oogen branden deed. 
Hij zwijgt, die nooit, gedwongen, zweeg; 
Op wiens van vuur gevormde ziel 
De mantel van den Ziener viel, 
Die afgestreên ten hemel steeg. 
 
Hij viel, de rijkbegaafde loots! 
In wien een Godheid nederstreek. 
Die voor geen magt op aard' bezweek, 
Bezweek voor de ijz'ren hand des doods. 
Beween zijn' dood, bewaar zijne asch, 
En zet zijn' onvergeetb'ren naam 
Op 't schel klaroen der vlugge faam, 
O volk! wiens kampioen hij was! 
 
Of heeft hij niet uw' roem verbreid, 
Toen rang noch roem voor u bestond? 
En stichtte hij niet op uw' grond 
Een' tempel der onsterf'lijkheid? 

{==724==} {>>pagina-aanduiding<<}

Streed niet zijn veder voor uwe eer, 
Toen 't zwaard moest rusten in de scheê? 
En wierp hij ooit, in 't duld'loos wee 
Der tirannij, dit wapen neêr? 
 
Trots zegepraal op zegepraal 
Van 't onverwinnelijk geweld, 
Bleef immer in zijn vuist bekneld 
De bliksem van uw schoone taal; 
Hij bleef getrouw bij elke grief, 
En hief het hoofd op in den nood, 
En hart'lijk had hij, tot zijn' dood, 
De vrijheid, maar ook de orde, lief. 
 
Die keursteen brak, o Amstelstad! 
Het was uw rijk, uw kost'lijk deel; 
Maar ieder gruisje van 't juweel 
Blijft nog in smijdig goud gevat. 
Wie vaderland en kunst waardeert, 
Roemt loots, wiens luister vlek'loos scheen; 
Want vaderland en kunst zijn één 
Bij hem, wien 't Hollandsch hart vereert. 


Rotterdam.


l. van den broek.


De beste school.


Ga bij den Dood ter school; hij leert u, sterv'ling, leven, 
En zal hierna, bij God, u 't eeuwig leven geven. 




Ongelijke huwelijken.


De grijze Stax wil stil in 't huw'lijksbootje treên; 
Zijn jonge bruid, niet graag zoo schoon een kans verliezen; 
Een bruiloft moet er zijn, en wel om goede reên: 
Zij wil in tijds haar' tweeden echtgenoot zich kiezen. 








{==725==} {>>pagina-aanduiding<<}

Mengelwerk.

Aan den Hervormde, over zijn gesprek met een' Doopsgezinde, geplaatst in den Recensent voor 1834. no. 3.

Wij hebben ook, schoon het ons wat laat is ter hand gekomen, uw gesprek met eenen Doopsgezinde over den Doop gelezen, herlezen en beoordeeld in ons vijfledig wekelijksch gezelschap. Gelijk gij ons met uwe beoordeeling verwaardigd hebt, zoo willen wij ook de onze u niet onthouden, hebbende door het lot beslist, wie van ons het opstel zou vervaardigen, om het te uwer kennisse te brengen; en zulks is den ondergeteekende te beurt gevallen.
Één onzer hoorde niet alleen meesmuilende uw gesprek aan, maar bij het einde begon hij niet zonder drift zich daarover uit te laten, nagenoeg op deze wijze: ‘Wel zoo, dat had ik niet gedacht, dat wij, zulke ijverige Vaderlanders, bij lafhartige en oproerige Belgen vergeleken zouden worden, zoo als die Hervormde doet! Daar komen wij slecht af; maar gij alleen (zich tot onzen Doopsgezinden vriend wendende) met alle honneur, eigenlijk, naar mijn' zin, met te veel honneur, want zijn wij de vlugtende troepen van daine, dan zijt gij de triomferende Erfprins, die ons als hazen deed loopen, zoo als in den tiendaagschen veldtogt geschiedde. Waarlijk, het is om er jaloersch over te worden! Zoo volkomen ken ik u toch de overwinning niet toe, als deze man schijnt te doen, schoon hij het misschien zoo niet gemeend heeft.’
‘Dat heeft hij zekerlijk niet, (zeiden wij.) Gij trekt de gelijkenis te ver, en maakt er u te driftig over.’
De vorige. Dan heeft hij geen zeer gelukkige gelijkenis gekozen. Het volgt er toch natuurlijk uit. Zijn wij,

{==726==} {>>pagina-aanduiding<<}
verdedigers van den Kinderdoop, als de Belgen, die terstond het hazepad kozen, toen onze Hollandsche jongens, met den Prins aan het hoofd, er dapper begonnen op in te houwen, dan wordt onze Doopsgezinde strijder voor het minst onder de zegevierende partij gerekend, zoo al niet aan het hoofd geplaatst. Ik wil wel gelooven, dat de schrijver in dien Recensent, te veel ingenomen met den zonderlingen inval van den tiendaagschen veldtogt, dit zoo ver niet heeft ingezien; maar hij had dan toch ons vieren niet zoo driest en stout weg moeten uitmaken voor lafhartige Belgen. Daarenboven zou men van zulk een' held met zijn klein en grof geschut verwacht hebben, dat hij de posten, die wij naar zijne gedachten te schielijk verlaten hadden, terstond hernomen, zich daarin versterkt en tot het uiterste verdedigd zou hebben. Maar wat doet hij? Hij laat ze allen in den loop, zonder een enkel schot te doen, of liever trekt ze voorbij, latende dus, als een roekeloos Veldheer, de versterkte plaatsen, door den vijand bezet, achter zich in den rug. Hij erkent (dit zijn zijne eigene woorden) dat geen enkel stellig Bijbelsch voorschrift of voorbeeld voor den Kinderdoop pleit; - dat, waar in het N.V. van den Doop gewag wordt gemaakt, op volwassene personen wordt gezien; - dat de handeling van jezus met eenige kinderen, die door Hem omhelsd en gezegend werden, als ook wat Hij bij die gelegenheid sprak, op den Doop geene betrekking had; - dat Doop en Besnijdenis twee zeer verschillende instellingen zijn; - dat alle dusgenoemde leerstellige bewijzen voor den Kinderdoop in zijn oog geene waarde hebben; - dat de nuttigheid van ons gebruik niet genoegzaam is, om hetzelve te regtvaardigen; - dat wij Protestanten ons aan den Bijbel moeten houden, en ons niet op overleveringen mogen beroepen, wanneer de Bijbel stellig beslist; - en eindelijk, dat hoogst waarschijnlijk de Kinderdoop aan het
bijgeloovig begrip van de noodzakelijkheid tot zaligheid deszelfs oorsprong verschuldigd is. - Dus geeft hij alles op, hetgeen men tot nog toe voor de wettigheid van

{==727==} {>>pagina-aanduiding<<}
den Kinderdoop heeft bijgebragt, in de symbolische boeken van vele Protestanten als geldig staat uitgedrukt, en bij het doopen van een kind telkens gedeeltelijk of in zijn geheel wordt aangehaald. Wij hebben met die gewone en van oudsher en nog hedendaags bruikbaar geachte wapenen ons nog geweerd en verdedigd zoo goed wij konden; maar deze Hervormde legt terstond de wapens neder, als verachtelijk ontuig, maar wil desniettegenstaande den naam van Hervormde blijven dragen. Voor het overige komt het mij voor, dat hij met eenige kwinkslagen en aardigheden, die meer de lachspieren dan de overtuigingskrachten in beweging brengen, zich van de zaak wil afmaken.
‘Holla! (dus vielen wij onzen vriend, welke daarop hard begon door te draven, in de rede) holla! nu begint gij te driftig en ook scherp te worden. Daarvoor moeten wij ons wachten, gelijk de schrijver in den Recensent dit gedaan heeft.’ - ‘Ja, (voegde een ander er bij) deze spreekt op een' bescheiden' toon, zonder eenige bitsheid, zoo als het behoort. En, schoon het al wat vreemd klinkt, een theologisch geschilpunt onder zulke martiale vormen en termen te behandelen, en ik, buiten dat, het in allen deele met den schrijver niet eens ben, moet ik toch zeggen, dat ik het stukje met genoegen gelezen heb, voornamelijk uit hoofde van den lossen, levendigen trant, gematigden geest en gekuischten stijl, waarin het geschreven is.’ Dit erkende onze Doopsgezinde vriend insgelijks.
Maar nu begonnen wij met vereenigde magt tegen dezen aanvallenderwijze te ageren met het nieuwe wapen, dat gij ons ter hand gesteld hadt. Hij liet zich echter, schoon wij tusschenbeiden met afwisselende kansen schenen te strijden, daarmede gansch niet uit het veld slaan. Wel verre van te capituleren op den voet, gelijk uw Doopsgezinde doet, als hebbende van weerskanten even veel gelijk of ongelijk, hield hij vol, dat de bejaarde Doop alleen wettig en Apostolisch was. Kortelijk zal

{==728==} {>>pagina-aanduiding<<}
ik u opgeven, hoe hij tegen uwe en onze aanvallen zich verdedigde.
‘Die breede uitweiding (zeide hij) over wedergeboorte, nieuw schepsel enz. doet hier weinig ter zake. Dat deze woorden op de latere belijders van het Christendom niet in gelijken zin of met denzelfden nadruk toegepast kunnen worden, als op bekeerde Joden en Heidenen in den Apostolischen tijd en naderhand, zal ieder verstandig Schriftuurverklaarder gereedelijk toestemmen. Maar die uitdrukkingen hebben toch eenige beteekenis, ook nog in onze dagen, en wel eene zeer nadrukkelijke, die dán het meest te pas komt, wanneer iemand, schoon van Christenouders geboren en in de school der Christenen van jongs af onderwezen, openbare belijdenis doet van zijn geloof in jezus christus, van de aflegging zijner oude zonden, en het voornemen, om in nieuwigheid des levens, of als een rein en getrouw Christen, zoo veel hem mogelijk is, voortaan te wandelen. In zekeren zin mag ook de Doop, welken de zoodanige op deze belijdenis ontvangt, nog het bad der wedergeboorte genoemd worden; terwijl hij alsdan plegtig en openlijk in de Christelijke gemeenschap wordt ingewijd en ingelijfd. Doch bij den Kinderdoop vervalt dat alles, en hebben zekerlijk de gemelde schriftuurlijke woorden geenerhande beteekenis hoegenaamd.
De Apostelen (zegt uw Hervormde) doopten volwassene Joden en Heidenen; wij volwassene Christenen, die nimmer Joden noch Heidenen geweest zijn. “Een hemelsbreed verschil!” roept hij uit. Niet zoo groot als hij meent. Beiden worden gedoopt op de belijdenis van hun geloof in christus, enz. De Apostelen doopten, zoo wel als wij, Christenen. Of waren de bekeerde Joden en Heidenen geene verklaarde geloovigen, geene Christenen, toen zij tot den Doop werden toegelaten? Dit immers was de uitdrukkelijke voorwaarde, sine qua non, bij de Apostolische toediening der plegtigheid. Hoort philippus en den Ethiopischen schatbewaarder! Het onderscheid bestaat alleen hierin, dat de bekeerde Joden

{==729==} {>>pagina-aanduiding<<}
en Heidenen niet door een langdurig voorafgaand onderwijs tot de overtuiging van jezus' Goddelijk gezag (een hoofdvereischte in een' Doopeling) gebragt waren, maar langs een' korter' weg door de blijkbaarheid der zinnen of de zigtbare wonderwerken, die van dat gezag getuigden. Zij waren ondertusschen niet minder geloovigen, overtuigde Christenen, eer zij den Doop ontvingen. Wij missen die blijkbaarheid der zinnen, en daarom moeten wij door onderzoek en onderwijs tot de kennis der waarheid en het Christelijk geloof gebragt worden, om geschikte voorwerpen voor den Doop te zijn. Maar hemelsbreed is het verschil tusschen het doopen van pasgeborene kinderen en het doopen van bekeerde Joden en Heidenen door de Apostelen gedaan. De geboorte toch maakt ons tot geene Christenen; en dit is het, wat de anders zoo schrandere man niet genoeg in het oog houdt.
Maar behalve dit, is het wel zoo zeker, als onze Hervormde schijnt te vooronderstellen, dat de Apostelen of eerste Christenen geene volwassenen, van Christenouders geboren en in de Christenkerk opgevoed, gedoopt hebben? Zouden dan onder de duizenden der eerst gedoopte Joden en Heidenen geene gehuwden geweest zijn, die vervolgens kinderen kregen, welke tot jaren van onderscheid kwamen, en op gelijke plegtige wijze, als hunne ouders, tot leden der Gemeente werden aangenomen? of zou men in de eerste en tweede eeuw de volwassenen, van Christenouders geboren, van den Doop hebben uitgezonderd, alleen omdat zij geene Joden of Heidenen geweest waren? Allen vooronderstellingen, die even ongerijmd zijn, of niet steunen op eenigen schijn van historisch bewijs, zelfs niet op eenige wenken in het bevel en de Apostolische praktijk van den Doop.
Over het geheel wil onze aanvaller te veel bewijzen, en daarom bewijst hij eigenlijk niet, hetgeen hij wil. Op den grond, waarop hij redeneert, zou hij ook het afleggen van eene Christelijke geloofsbelijdenis in rijperen leeftijd, als onnoodig, kunnen afkeuren. En wanneer hij stelt, dat geen Doop Apostolisch en Bij-
{==730==} {>>pagina-aanduiding<<}
belsch kan genoemd worden, dan die van bekeerde Joden en Heidenen, dan zou hieruit volgen, dat deze plegtigheid niet van eene altoosdurende verpligting is, maar alleen onder de Christenen te pas komt in die enkele gevallen, dat een Jood, Mahomedaan of Heiden tot het Christendom zich bekeerde. De zendelingen onder de ongeloovige volken in de beide Indiën zouden dan alleen in de gelegenheid zijn, den echten Apostolischen Doop te bedienen. Maar het bevel van onzen Goddelijken Meester aan zijne leerlingen, tot onderwijzen, prediken en doopen onder alle volken, is algemeen, zonder bepaling van tijd en plaats, of eenigen wenk, dat het in de Christenkerk niet moest voortduren. Het bevel is eenmaal uitdrukkelijk gegeven, en blijft van kracht, zoo lang het niet wordt ingetrokken.
Zekerlijk is er een groot verschil van omstandigheden tusschen onze tijden en die der Apostelen, die eenige wijziging in de uitvoering noodzakelijk maken. De Doop werd in de eerste tijden ongetwijfeld doorgaans bij dag, bij ons veelal 's avonds bediend; in den beginne aan den kant eener rivier, of waar men in 't open veld water vond, zoo hij al niet bij onderdompeling van het geheele ligchaam geschiedde; bij ons geschiedt dit op eene andere wijze. Maar omdat wij Doopsgezinden indeze en eenige andere bijzonderheden van de oorspronkelijke bediening eenigermate afwijken en moeten afwijken, ter oorzake van veranderde tijden en omstandigheden, is het daarom billijk, hieruit te besluiten, dat de Doop der Bejaarden Apostolisch noch schriftmatig is, terwijl nogtans de natuur der plegtigheid en de hoofdvereischten in den Doopeling in derzelver geheel blijven? Kan dit laatste ooit gezegd worden van den Kinderdoop, en zou deze niettemin even wettig zijn? Staat het vrij, omdat men niet volkomen in alle opzigten het eerste gebruik kan volgen, zoo verre daarvan af te wijken, dat men het geheele voorwerp verandert en overbrengt tot eerstgeborene kinderen, die naauwelijks eenige bewustheid hebben van hun eigen bestaan, veel minder van Christelijk geloof en verpligtingen, en waarvan geen spoor in

{==731==} {>>pagina-aanduiding<<}
de twee eerste eeuwen te vinden is? (*) Hoe weinig staat dit gelijk met het doopen van volwassene Christenen! Nog eens, hier is een zoo hemelsbreed verschil als ergens.’
Gij ziet dus, Broeder! dat onze Doopsgezinde het vuur (om nog eens in uwe geliefde terminologie te spreken) van de nieuwe militaire positie, ons door u aangewezen, niet onbeantwoord heeft gelaten, en, hoe dapper wij ook, op uwen raad, tusschenbeiden aanvielen, uit zijne stelling niet te verdrijven was. Gij zult dus weder, om zijne batterijen tot zwijgen te brengen, als een andere gérard, met versche troepen en zwaar geschut tot onze hulp moeten aanrukken. - Of zou het ook beter zijn, (daar buiten dat de Nederlandsche Kerk in deze dagen door heethoofdige woel- en wargeesten maar al te jammerlijk ontrust wordt) dat wij hier eenen wapenstilstand sloten en de zaak in statu quo lieten? Dit is toch ook een gevolg van den tiendaagschen veldtogt. Het kleine kuddeken, zoo als gij het noemt, (sommigen, gelijk Ds. van senden ergens, ik meen in een' zijner brieven aan Prof. muller, berigt, noemen de Doopsgezinden een vrijcorps, dat onder de groote schaar der Gereformeerden hier te lande moest gestoken worden) steekt immers de hoornen niet zoo hoog, dat deszelfs hoogmoed gefnuikt behoort te worden, of van dien kant groot nadeel en scheuring te duchten is; hoewel het geschilvoeren op dien toon, als gij doet, en de zoo vredelievende en heusche schrijver in de Boekzaal, die mede eenige aanmerkingen over ons Doopgesprek gemaakt heeft, geen kwaad bloed zal zetten, noch kwetsing toebrengen aan Christelijke verdraagzaamheid en liefde. Die daar eet, verachte hem niet, die niet eet; en die niet eet, oordeele hem niet, die daar eet. Een iegelijk handele vrij, in dezen en in andere gevallen, zoo als hij zich in gemoede overtuigd houdt.

de gereformeerde.







{==732==} {>>pagina-aanduiding<<}

Kort geschiedkundig verslag van de quadratuur des cirkels. Door H. van Blanken.

Door quadratuur van den cirkel verstaat men eene juiste bepaling van den inhoud, wanneer de middellijn bekend is. Daar deze inhoud gelijk is aan dien van eenen driehoek, welke den omtrek des cirkels tot basis en den straal tot hoogte heeft, zoo wordt door quadratuur ook wel verstaan het vinden van den omtrek, wanneer de middellijn voor bekend wordt aangenomen.
Men onderscheidt deze quadratuur in bepaalde en onbepaalde.
Door bepaalde quadratuur verstaat men het vinden van den geheelen omtrek, of een bepaald gedeelte van denzelven; terwijl men door onbepaalde quadratuur verstaat het vinden van den boog, die tot eenigen gegeven sinus of tangens behoort.
Het zoeken naar de quadratuur, het zij volstrekt of bij benadering, heeft sedert vele eeuwen een verbazend aantal lieden bezig gehouden. Men moet hierbij echter die grondige denkers, welke met zeer veel oordeel de grenzen aangaven, waar binnen deze quadratuur moet gelegen zijn, wél onderscheiden van de zoogenaamde quadrateurs, die met eene zeer oppervlakkige kennis de volstrekte quadratuur meenden gevonden te hebben, en telkens, zoo als ligt te begrijpen is, zich vonden te leur gesteld.
Het volgende korte verslag van hetgeen gedurende meer dan 2000 jaren ter vinding van den inhoud en omtrek eens cirkels is in het werk gesteld, zal zekerlijk aan vele lezers van dit Tijdschrift niet onaangenaam zijn.

De oudste opgave van de betrekking tusschen de middellijn en den omtrek eens cirkels vindt men in I Kon. VII:23, alwaar, bij eene middellijn van 10 ellen, de omtrek op 30 ellen wordt gesteld. Men kan zich evenwel verzekerd houden, dat men toen alreeds lang wist, dat deze betrekking niet naauwkeurig was. Het is echter niet bekend, wanneer en waar men het eerst is begonnen, de betrekking tusschen de middellijn en den omtrek naauwkeurig te vinden. Ten tijde van pericles had het vraagstuk al eenige beroemd-
{==733==} {>>pagina-aanduiding<<}
heid gekregen. Plutarchus verhaalt ten minste van anaxagoras, dat hij zich in de gevangenis bezig hield met het zoeken naar de quadratuur van den cirkel.
Korten tijd daarna was het zoeken naar de quadratuur in Athene reeds eene zoo bekende zaak, dat aristophanes, ten einde den beroemden meton belagchelijk voor te stellen, in het tooneelspel de Vogelen een' tooneelspeler voor den dag laat komen, die, na gezegd te hebben, dat hij de alom bekende meton is, bij vele belagchelijke redenen over de Meet- en Sterrekunde, zegt: Ik zal u den cirkel quadrateren.
Weinig tijds hierna leerde hippocrates van Chio, naar de quadratuur des cirkels zoekende, den inhoud van eene halve maan bepalen. Hij dwaalde echter, toen hij deze ontdekking op de quadratuur van den geheelen cirkel toepaste.
Bryso, een tijdgenoot van plato, gaf voor, dat de cirkel middenevenredig was tusschen het om- en ingeschreven vierkant.
De meetkundige antiphon was de eerste, van wien ons berigt wordt, dat hij den cirkel als eenen veelhoek van een oneindig aantal zijden beschouwde. Zijne onderzoekingen schijnen echter niet veel merkwaardigs opgeleverd te hebben. Zoodat tot aan den tijd van archimedes, die bij de inneming van Syracusen door marcellus het leven verloor, de inhoud des cirkels nog niet met eenige naauwkeurigheid bepaald was.
Deze voortreffelijke meetkundige koos, zonder zich met het zoeken naar de volstrekte quadratuur in te laten, welke hij misschien reeds voor onmogelijk hield, den weg van benadering, en bepaalde, door het berekenen van de omtrekken der om- en ingeschrevene 96 hoeken, dat de middellijn ten naastenbij tot den omtrek staat als 7 tot 22. Deze betrekking, de naauwkeurigste, welke men in getallen van twee cijfers kan geven, wordt tegenwoordig nog veel gebruikt.
De benadering van archimedes werd door zijnen tijdgenoot apollonius pergaeus nog verder voortgezet, en door philo gaditanus, wiens leeftijd onzeker is, tot tienduizendste deelen naauwkeurig bepaald. (*)

{==734==} {>>pagina-aanduiding<<}

Waarschijnlijk zal in de middeleeuwen, terwijl de zuivere meetkundige kennis meer en meer verloren ging, het aantal ongelukkige quadrateurs wel zeer groot geweest zijn; van welke de volgende twee vooral in hunnen tijd zeer vermaard zijn geweest, te weten: zekere franco, die een werkje over de quadratuur van den cirkel in het jaar 1047 aan hermannus II, Aartsbisschop van Keulen, zond, en wilhelmus grisauntus, die zich onder de regering van eduard III, omstreeks het jaar 1350, in Engeland beroemd maakte door eene verhandeling over de quadratuur van den cirkel.
Na de herstelling der wetenschappen treffen wij het eerst als quadrateur aan den Kardinaal nic. de cusa, die de volgende stelling bekend maakte: maak eenen cirkel, wiens middellijn gelijk is aan den straal van den gegeven cirkel plus de zijde van het ingeschreven vierkant, en beschrijf in den tweeden cirkel eenen gelijkzijdigen driehoek, dan zal de omtrek van dezen driehoek gelijk zijn aan den omtrek van den gegeven cirkel.
Deze stelling werd wederlegd door den beroemden regiomontanus.
Omstreeks 1530 meende orontius fineus de quadratuur van den cirkel gevonden te hebben; doch hij werd door den vermaarden nonius grondig wederlegd.
Belangrijker waren de dwalingen van den quadrateur simon van eyk, daar zij aan onzen landgenoot pieter metius de aanleiding gaven tot het ontdekken en bekend maken van de betrekking tusschen de middellijn en den omtrek als 113 tot 355, zijnde dit de naauwkeurigste, welke men in getallen van drie cijfers kan hebben, en daarom nog algemeen in gebruik.
Op het einde der zestiende eeuw meende jos. scaliger de quadratuur des cirkels gevonden te hebben, en maakte zijne vermeende ontdekking bekend in een werk, getiteld: nova cyclometria. Doch ch. clavius, Hoogleeraar te Rome, toonde aan, dat, volgens deze quadratuur, de omtrek van den ingeschreven twaalfhoek grooter was dan de omtrek des cirkels.

{==735==} {>>pagina-aanduiding<<}

Scaliger werd ook wederlegd door fr. vieta, die het eerst den omtrek in eene reeks uitdrukte, en voorts bevond, dat, de middellijn voor eenheid nemende, de omtrek gelijk was aan 3,1415926535, zijnde deze breuk nog in de laatste decimaal naauwkeurig.
Scaliger werd mede wederlegd door adrianus romanus, van Leuven, die met een buitengewoon geduld de zijde eens ingeschreven veelhoeks van 107374824 zijden berekende, en daardoor den omtrek des cirkels tot 15 decimalen naauwkeurig bepaalde.
Hoe verbazend echter het werk van romanus ook reeds ware, hij werd nog zeer ver overtroffen door onzen landgenoot ludolph van ceulen, die, in 1598, in een werk, getiteld: van den ronden cirkel, zijne berekening mededeelde van de zijde eens veelhoeks van 367488907637391105242 zijden, en daardoor den omtrek tot aan 35 decimalen naauwkeurig bepaalde.
Na zijn overlijden in 1610, werd het door hem gevonden getal, dat naar hem den naam van Ludolphiaansch getal draagt, op zijne grafzerk in de St. Pieterskerk te Leyden uitgehouwen.
De berekening van de ingeschrevene veelhoeken door van ceulen was zeer langwijlig. Onze landgenoot wil. snellius, Hoogleeraar te Leyden, dacht daarom, in het begin der zeventiende eeuw, eene kortere wijze van berekenen uit. Snellius vond ook onderscheidene voorstellen, waardoor men met minder moeite, dan van ceulen had aangewend, den omtrek veel nader kan bepalen.
Vele voorstellen van snellius werden bewezen en met nieuwe vermeerderd door onzen grooten landgenoot ch. huigens, die onder anderen het volgende voorstel gaf: viermaal den omtrek eens ingeschreven veelhoeks, verminderd met den omtrek eens veelhoeks, die half zoo veel zijden heeft, is zeer nabij gelijk aan driemaal den omtrek des cirkels.
Huigens berigt ons, dat de beroemde sterrekundige longomontanus, in het begin der zeventiende eeuw, de quadratuur des cirkels meende gevonden te hebben, zoodanig dat, de middellijn 100000 zijnde, de omtrek juist gelijk zou zijn aan 314185.
In het midden der zeventiende eeuw gaf gregorius a s. vincento, een Nederlander, zich zeer veel moeite,

{==736==} {>>pagina-aanduiding<<}
om de volstrekte quadratuur des cirkels te vinden. Na te vergeefs getracht te hebben om de spiraal van archimedes of de quadratrix van dinostratus daartoe dienstbaar te maken, meende hij eindelijk dezelve gevonden te hebben op eene wijze, welke, ofschoon hij dwaalde, hem evenwel den naam van een aanzienlijk meetkundige waardig maakte. Hij werd wederlegd door cartesius, huigens en vele anderen, en verdedigd door verscheidene van zijne discipelen.
Weinig jaren later bewees de schrandere j. gregori, uit de natuur der convergerende reeksen, in een werk, getiteld: Vera circuli et hyp. quadr., dat de quadratuur des cirkels onmogelijk was.
Omstreeks dezen tijd gaf zekere hobbes voor, de quadratuur des cirkels gevonden te hebben. Hij werd wederlegd door den beroemden wallis, die, nevens vele andere, ook de volgende merkwaardige reeks ontdekte: wanneer de middellijn voor eenheid wordt genomen, dan is de omtrek des cirkels gelijk aan 2/3 × 16/15 × 36/35 × 64/63 × enz. of ook gelijk aan 8/9 × 24/25 × 48/49 × 80/81 × enz.
De voortreffelijke wiskundige j. newton maakte in het laatst der zeventiende eeuw, nevens vele andere reeksen, ook de volgende merkwaardige bekend: indien de straal voor eenheid wordt genomen, dan is de boog, die tot den sinus x behoort, gelijk aan

{== afbeelding 
	
==} {>>afbeelding<<}
    

Bijna gelijktijdig maakte zijn landgenoot gregori de volgende reeks bekend: indien de straal voor eenheid wordt genomen, dan is de boog, die tot den tangens x behoort, gelijk aan

{== afbeelding 
	
==} {>>afbeelding<<}
    

Stelt men in deze reeks x gelijk 1, dan verkrijgt men dezelfde, welke de beroemde leibnitz in 1672 bekend maakte, namelijk 
{== afbeelding 
	
==} {>>afbeelding<<}
    
 welke een achtste deel van den cirkel voorstelt.

{==737==} {>>pagina-aanduiding<<}

Terwijl de grootste wiskundigen als om strijd de meest geschikte reeksen uitvonden, om den omtrek des cirkels of een gedeelte van denzelven bij benadering te vinden, was er geen kleiner getal quadrateurs onvermoeid werkzaam, om den volstrekten inhoud van den cirkel te bepalen. Wij zullen, alleen om de zonderlingheid, eenige van dezelve hier opnoemen.
In het begin der achttiende eeuw beweerde zekere d. waeywel, dat de middellijn naauwkeurig tot den omtrek stond als 1683 tot 5288. Hieruit zoude volgen, dat de omtrek des cirkels nog grooter was, dan die van den omgeschreven 192 hoek.
Zekere de serres bewees, omstreeks denzelfden tijd, op eene bijzondere wijze, dat de inhoud des cirkels gelijk was aan het dubbel van den ingeschreven driehoek. Volgens hem zou dus de cirkel gelijk zijn aan den ingeschreven zeshoek.
Hierbij verdient de Heer de causans genoemd te worden, die onder anderen aantoonde, dat de cirkel gelijk was aan het ingeschreven vierkant.
Niet minder vreemd was het voorgeven van zekeren j. ward. Deze meetkundige vond, volgens eene hem alleen eigene methode, dat de cirkel een veelhoek was van een bepaald getal zijden.
Ook gaf de Heer basselin, in een werkje, getiteld: Traité démonstratif de la quadrature du cercle, zich bloot aan de regtmatige bespotting der wiskundigen.
De geleerde leibnitz meende ook de onbepaalde quadratuur van den cirkel gevonden te hebben, en gaf voor de grootte van den boog, waarvan x de cosinus was, de straal gelijk aan de eenheid zijnde, de volgende uitdrukking √ (6 - √ (24 × ✠ 12)). Het was echter niet moeijelijk hem van zijne doling te overtuigen, en hierin verschilde hij wezenlijk van de andere quadrateurs.
Vóór dat wij de lijst van ongelukkige quadrateurs vervolgen, behooren wij vooraf melding te maken van eenige werkzame lieden, die met een groot geduld den omtrek des cirkels tot eene meer dan genoegzame naauwkeurigheid berekenden. De eerste, die na van ceulen deze moeijelijke taak op zich nam, was sharp, een Engelsch meetkundige. Hij berekende het getal 3,141 enz. tot 73 tien-
{==738==} {>>pagina-aanduiding<<}
deeligen, doch werd weldra nog ver overtroffen door machin, die deze benadering tot 100 decimalen voortzette.
Machin werd nog wederom ver overtroffen door den Heer de lagni, die in 1719 deze benadering tot 127 decimalen bekend maakte.
In het eind der zeventiende eeuw gaf brouncker, een Engelsche Lord, de volgende merkwaardige uitdrukking voor den omtrek, wanneer de middellijn voor eenheid wordt genomen:

{== afbeelding 
	
==} {>>afbeelding<<}
    

Deze uitdrukking behoort tot eene soort van breuken, welke onder den naam van gedurige breuken bekend zijn. De groote euler heeft ons het eerst zeer vele merkwaardige eigenschappen van deze breuken doen kennen. Door middel van dezelve kan men thans gemakkelijk de groote tiendeelige breuken, waardoor de omtrek wordt uitgedrukt, tot bijna gelijkwaardige kleinere gewone breuken herleiden.
Euler heeft ook voornamelijk aan de reeds bestaande reeksen, ter berekening van den omtrek des cirkels en van de sinustafels, eenen meer geschikten vorm gegeven, en dezelve met vele nieuwe vermeerderd.
Met deze hulpmiddelen heeft het von vega dan ook mogen gelukken, het getal 3,141 enz. tot 143 decimalen te berekenen; eene naauwkeurigheid, waarvan men zich naauwelijks een denkbeeld kan vormen.
Niettegenstaande de vorderingen, welke men in de twee voorgaande eeuwen in de kennis van den cirkel gemaakt heeft, is de tegenwoordige nog al rijk aan quadrateurs, die in zonderlingheid voor niemand van de vorige eeuwen behoeven te wijken. De volgende Italiaan is vooral zeer zeldzaam in zijne soort. Alle wiskundigen hielden de diagonaal van een vierkant ten opzigte van de zijde voor onmeetbaar; de geleerde gaetano rossi vond echter in het begin der negentiende eeuw, dat de zijde van een vierkant tot zijn diagonaal staat als 5 tot 7. Men had reeds lang den omtrek des cirkels ten opzigte van de middellijn als on-
{==739==} {>>pagina-aanduiding<<}
meetbaar beschouwd; doch de schrandere gaetano rossi vond, dat de middellijn tot den omtrek staat als 5 tot 16. Vreezende, dat iemand hem de eer van deze gewigtige ontdekkingen mogt ontrooven, plaatste hij, bij zijn vertrek van Parijs naar Londen, een kort verslag van dezelve in de Bibliothèque nationale, en liet zich daarvoor een reçu ter hand stellen. Eindelijk had hij de goedheid, zijne ontdekkingen in 1804 te Londen bekend te maken, en ook van dezelve verslag te geven in een werkje, opgedragen aan zijne Excell. r.j. schimmelpenninck, welk werkje op de volgende zonderlinge wijze eindigt: j'ose espérer que les droits que j'ai à la récompense de 600000 francs, qui, comme un prix d'émulation, ont été destinés, par l'immortel charles V, au Géomètre, qui aurait le bonheur de résoudre le problême de la Quadrature du Cercle, ne me seront point contestés.
In 1828 meende de Heer m.i.s. bevel gevonden te hebben, dat een vierde van den omtrek des cirkels juist gelijk was aan den straal plus de tangens van 30 graden, en bijgevolg de halve omtrek gelijk aan de middellijn plus de zijde van den omgeschreven zeshoek. Eene eenvoudige berekening toont echter aan, dat die som nog wel een honderdste deel van den omtrek verschilt. De constructie van den omtrek, welke de Heer bevel op zijne gemeende quadratuur grondt, geeft bijgevolg den omtrek nog minder naauwkeurig, dan die, welke men uit de betrekking van archimedes kan afleiden.
Daar zijn echter door vele voorname meetkundigen onderscheidene constructiën aangewezen, door welke men den omtrek tot eene zeer groote naauwkeurigheid kan bepalen.
Zoo vond vieta, dat de middellijn en de zijde van den tienhoek zeer nabij vijf twaalfde van den omtrek uitmaken.
Huigens toonde aan, dat de omtrek ten naastenbij gelijk is aan zesmaal den straal, plus een vijfde van de zijde des ingeschreven vierkants.
Kolhanski gaf de volgende zeer naauwkeurige constructie: trek op de beide uiteinden eener middellijn loodlijnen; maak de eene loodlijn gelijk aan 3 maal den straal en de andere aan de tangens van 30 graden, dan zal de lijn, welke de uiteinden dezer loodlijnen vereenigt, geen honderdduizendste deel van den halven omtrek des cirkels verschillen.

{==740==} {>>pagina-aanduiding<<}

Ofschoon de onmeetbaarheid van den omtrek tot de middellijn reeds lang is bewezen, bestaat er geene reden, waarom de quadratuur in geenen meetkundigen zin zoude kunnen gevonden worden. De groote euler heeft, in het 22 Cap. van het 2de Boek zijner Analysis des Unendlichen, eenen weg aangewezen, langs welken deze quadratuur nog wel eens bij toeval kon gevonden worden. Wij kunnen echter niemand aanraden, zijnen tijd aan het zoeken naar zoodanig eene quadratuur te besteden, wijl het vooreerst zeer onwaarschijnlijk is, dat hij ooit in zijn onderzoek zou slagen, en ten andere, zoo dit al eens mogte gelukken, der wetenschappen hiermede nog geene wezenlijke dienst zou doen. (*)

Zwolle, den 29 Aug. 1834.


Geneeskundige mededeeling. Door A.G. Brocx, M.D. te Hardinxveld.

Als de eene kunstgenoot van esculapius bij toeval eenen tweeden ontmoet, en zij elkander wél verdragen, staan gemeenlijk over en weder twee vragen op den voorgrond: braaf druk? niets bijzonders in uwe praktijk? Hetzelfde had dan ook onlangs te mijnen aanzien met een' plattelands-Heelmeester plaats; en ik had juist even te voren eene praktische ontmoeting gehad, die ik bijzonder genoeg achtte ter beantwoording van zijne tweede vraag; kunnende die hem en meer anderen van de kunst, en wie weet misschien welken lijder, welligt van eenig nut en dienst zijn.
In de maand Augustus j.l. werd ik in een naburig dorp bij een meisje ontboden, dat, twaalf à dertien jaren oud, mij voorkwam over 't geheel van een gezond physiek gestel te zijn. Zij had, zeiden de ouders, drie- of viermalen de alledaagsche koorts gehad, die eensklaps van zelf was teruggebleven; en was zij, van dat oogenblik af aan, in een' aanmerkelijken graad van zinneloosheid verval-
{==741==} {>>pagina-aanduiding<<}
len. Hare tong duidde geene voorshands zittende sordes aan, en in den pols was weinig ongeregelds te bespeuren, terwijl zij genoeg at en 's nachts natuurlijk sliep. Het eerste, wat ik aan haar beproefde, waren, niettegenstaande zij sedes genoeg had, resolventia laxantia, of soms eene gastrische of epigastrische oorzaak de schuld daarvan was; deze aanwijzing intusschen trof geen doel, en deed alles in statu quo blijven. Nu kwam ik op het denkbeeld, of die vlagen van krankzinnigheid bij haar niet van een nerveus karakter konden zijn, en gaf ik haar te dien einde, zoo als ik meermalen in dergelijke gevallen met een gewenscht gevolg heb toegediend, deze poeders: caphur. elect. scr. i, sulph. cupr. ammoniac. gr. ij, nitr. pur. scr. iv, magn. alb. scr. ij et sacchar. alb. dr. i, waarvan twaalf pulveres gemaakt, en ik er haar vier daags, om de drie uren een, liet innemen; na andermaal die dosis van poeders gebezigd te hebben, vond ik ook daarbij geene verandering hoegenaamd in hare gesteldheid: bij deze beide indicatiën waren inmiddels de pediluvia, vesicantia en epispastica niet vergeten. Bij meer naauwkeurig en nader onderzoek, vroeg ik onder anderen, en wel opzettelijk, of niet de patiënte soms tusschenpoozen van aanvallen had. Het antwoord voldeed aan het inzigt mijner vrage, wordende zij telkens omstreeks den middag veel erger, hetwelk
dan heel den namiddag bleef aanhouden; en werd ik alzoo in mijn vermoeden gesterkt, of deze zinneloosheid niet eene eenvoudige febris interinittens larvata konde zijn, en diende ik haar gevolgelijk deze poeders toe: sulph. quinin. gr. iv et sacchar. alb. dr. iij, waarvan twaalf poeders gemaakt, en, alleen des voormiddags, niet meer dan drie, om de twee uren een, werden ingenomen, invoege dat het laatste een uur vóór het acces moest binnen zijn; waarbij ik van dag tot dag zigtbaar won, en zij, na het gebruik van twee pakjes dier poeders, volmaakt hersteld was.





Verhaal wegens een huisgezin ten tijde der zware pestziekte te Londen in den jare 1665.

(Vervolg en slot van bl. 723.)

‘Na het maken van al de genoemde toebereidselen, ver-
{==742==} {>>pagina-aanduiding<<}
liepen nog eenige maanden na het instellen der pest, alvorens de kruidenier zich geheelenal opsloot. Hoewel de besmetting in de omliggende wijken, bovenal in de omstreken van Holborn, van St. Gilles, van Fleetstreet en het Strand zelfs, reeds geweldig was, bleef de City nog gezond, en niet vóór het einde van Junij begon de ziekte ernstig te heerschen binnen den omtrek van Londen. In de tweede week van Julij kondigden de wekelijksche berigten 1268 overledenen in de buitenwijken aan verschillende ziekten aan; maar, in de 97 gemeenten, stierven slechts 28 aan de pest, en niet meer dan 16 in al de huizen op den regter oever van den Theems.
In de volgende week verdubbelde dit getal, en de kwaal begon zich te verspreiden over de gansche bevolking in en buiten de stad. Thans verbood de kruidenier aan al de leden zijns gezins, de City te verlaten, om zich te begeven naar openbare plaatsen, op de markt, de beurs en in de kerk; hij verzocht desgelijks al zijne correspondenten, hem niets te zenden, als kunnende geenerlei koopwaar meer ontvangen of afzenden.
Op den 1sten Julij deed de koopman zijnen kantoorbediende zich buitenshuis begeven, waar hij voor hem een portierskamertje had doen maken tot zijn verblijf. Op den 14 Julij gaven de weeklijsten 1762 zieken van allerlei aard op; en, daar de wijk St. Alban, Woodstreet, de tweede was in de City, die besmet werd, sloot de kruidenier zich met zijn gezin op en af, al de sleutels in zijne bewaring nemende, en tevens aan al de zijnen verklarende, dat, indien één hunner, al ware het ook zijn oudste zoon of dochter, verkoos het huis te verlaten, op nog zoo korten afstand of voor nog zoo korten tijd, hij of zij in geen geval, welk ook, daarin zoude terugkeeren. Te zelfden tijde spijkerde hij al de buiten- en binnenvensters en luiken toe, met uitzondering van het éénige reeds vermelde dakvenster, waardoor men met den geposteerden bediende gemeenschap moest houden.
Tot duslange had de kruidenier versch vleesch gekocht van eene boerin welke daarbij een bewijs inleverde, dat het kwam van de markt van Waltham-Abbey, en dat het onder weg niet ontbloot was; thans deed hij haar weten, dat zij niet behoefde terug te komen. Toen nu het gansche gezin aldus gestrengelijk was ingemuurd, vernam het luttel

{==743==} {>>pagina-aanduiding<<}
van buur of vriend, en hoorde weinig anders, dan het aanhoudend klokkengelui. De bediende deed hun echter telkens de wekelijksche doodenlijst toekomen, en berigtte hun vervolgens, dat twee huizen ter regterzijde van het zijne aangestoken, dat drie andere ter linkerhand gesloten waren, en dat twee bedienden van een ander huis, mede ter linkerhand, maar aan de overzijde, vervoerd waren naar het Pesthuis. Men begrijpt ligtelijk, hoe gevaarlijk het toen voor de arme bedienden was, boodschappen te doen, vooral naar de markt, de apothekers- en komenijswinkels, waar men toen allerlei soort van levensmiddelen, behalve vleesch en visch, vond.
Eene groote gerustheid gaf der familie het berigt, dat de bewoners van een der naburige huizen, naar buiten gegaan zijnde bij het uitbreken der pest, hunne welgeslotene woning aan het toezigt der Policie hadden aanbevolen. De andere huizen in de buurt werden aangestoken, en in verscheidene stierven al de bewoners. Weldra hoorde men, te midden van den nacht, het geluid eener klok of schel, open afgaande door de straten. Dit ongewone geluid wekte bij het gezin groote bezorgdheid. Men hoorde daarbij wel een geroep; maar men zou de deur hebben moeten openen, om het te kunnen verstaan, en de bediende was bij nacht niet op zijn' post. Des anderen morgens vermeldde hij, dat het aantal dooden zoo groot was, dat men het had moeten opgeven, dezelve geregeld te begraven en zelfs te kisten, dewijl niemand meer de besmette huizen durfde betreden, en dat gevolgelijk de Lord-Mayor en de Aldermans bevolen hadden, dat des nachts karren de straten zouden doorrijden, voorzien van eene bel, om de lijken op te halen. Dit had reeds sinds 14 dagen plaats gegrepen in Holborn, St. Sepulcre en Cripplegate; thans was men zulks ook begonnen in de City, vooral in St. Olave en Silverstreet, enz. Dit nu was de naaste wijk aan St. Alban, aan gene zijde der straat; er bestond dus wel reden tot vreeze! Inderdaad, van 15 tot 30 Augustus stierven niet minder dan 80 personen in deze beide kleine wijken.
Gedurende de maand Augustus en de eerste week van September telde men 7 à 800 dooden, en zelfs 900 per week, alleen in de wijk van Cripplegate. Het gezin des kruideniers genoot bestendig een' goeden welstand, en de vader versterkte zijne vrouw en kinderen in de hope van aan de be-
{==744==} {>>pagina-aanduiding<<}
smetting te zullen ontkomen, hoezeer zij buiten ook woedde. Intusschen, dagelijks niet dan akelige berigten ontvangende, begon de een den ander' met een droevig gelaat aan te zien, alsof zij werkelijk de kwaal voelden naderen. “Deze verschrikkelijke plaag,” dus spraken zij, “is ongetwijfeld door den Hemel gezonden, om al de bewoners van Londen te doen sterven, en er zal misschien niet één, en dus ook wij niet, levend blijven!” Gedurende deze ontzettende krisis beval de kruidenier voorzigtiglijk, dat de geheele familie gelijkvloers of op de eerste verdieping zoude slapen, elk zoo veel mogelijk alleen, latende eenige slaapplaatsen in de bovenkamers ongebruikt, voor hem of hen, die ziek mogten worden. Zijne bedoeling was, in dat geval, een' oppasser van buiten te doen komen, die dan, door middel van het windas, in het dakvenster konde klimmen, ten einde men de andere vertrekken konde vermijden, en alleen met de zieken regtstreeksche gemeenschap hebben. Hij beschikte bovendien, dat, zoo de kwaal hem aangreep, men hem terstond onder de uitsluitende verzorging des oppassers zoude stellen, en geen zijner kinderen hem genaken. Ook wilde hij, dat, zoo hij kwam te overlijden, zijn lijk, door het windas, zou worden nedergelaten op de doodenkar. Deze bepalingen werden mede toepasselijk verklaard op al de leden des gezins. De zorgvuldige vader stond elken morgen het eerst op, ging van deur tot deur naar alle vertrekken, naar die der bedienden zoo wel, als der kinderen, om naar hunnen welstand te vernemen, en op het antwoord: Zeer wel! ging hij verder, met de korte
woorden: Dank er God voor!
De brieven aan zijn adres werden door den besteller aan zijnen bediende overgegeven, die dezelve zwavelde, opende, met azijn besprengde, en dan aan het touw van het windas vastmaakte. Aan het dakvenster gekomen, werden ze op nieuw berookt, en, ondanks dat alles, raakte de kruidenier ze nog niet aan, dan met handschoenen, waarvan het bont naar buiten was gekeerd, en las ze niet, dan op eerbiedigen afstand en met een vergrootglas, ze daarna verbrandende. Maar, toen de pest al erger en erger werd, verbood hij zijnen vrienden, hem te schrijven.
Een onvoorzien, maar niet onverwacht, voorval bragt het gezin in ontsteltenis, en vergrootte de bezwaren van den bezorgden man. Op zekeren morgen ontdekte men, op het

{==745==} {>>pagina-aanduiding<<}
gewone uur het ontbijt voor den bediende nederlatende, bestaande uit een kop bouillon en een stuk vleesch, dat hij zich niet op zijn' post bevond, en dat de mand niet geledigd werd. Op dezen en den volgenden dag vernam men niets van hem; maar den daaraan volgenden, toen men hem riep, antwoordde eene onbekende stem, op een' bedrukten toon, dat abraham dood was. “Wie zijt gij dan?” vroeg de meester. “Ik ben zijne ongelukkige vrouw, en kom u zeggen, dat uw arme bediende dood is.” - “Och, goede vrouw! wat zal er van u worden?” - “O! Mijnheer, daar is al voor gezorgd; ik heb de ziekte ook, en zal hem niet lang overleven.” Deze woorden deden het hart van den man, gelijk hij naderhand verhaalde, van schrik als verstijven; maar, van eene kruidwolk omringd zijnde, waagde hij het, nog eenige vragen aan de arme vrouw te doen. “Indien gij u in dusdanigen toestand bevindt, goede vrouw, waarom zijt ge dan uitgegaan?” - “Ik ben gekomen, Mijnheer, dewijl ik wist, dat ge verlegen zoudt zijn om den armen abraham, en ik wilde u de reden melden, die hem belet, zich in het vervolg op zijn' post te begeven.” - “Dat is zoo; maar, dewijl hij niet meer is en gij hem niet kunt vervangen, van waar krijg ik een' anderen in zijne plaats?” - “Daar ben ik reeds op bedacht geweest. Mijnheer; en ik breng u hier een' braven knaap, die u even getrouw zal dienen, als mijn arme man zaliger gedaan heeft.” - “Waaraan zal ik hem kennen? en, daar hij met u, die ziek zijt, is gekomen, hoe kan ik weten, dat ook hij niet reeds besmet is? Ik zou niets durven aanraken, wat door zijne handen was gegaan.” - “O! Mijnheer,” hernam de vrouw van abraham, “'t is een verzekerd man, zoo als men dezulken noemt; want hij heeft de pest gehad, is genezen, en dus buiten
gevaar; anders zou ik hem u niet gebragt hebben.” Dit was meer bemoedigend, en de kruidenier was wel in zijn' schik, weêr een' bediende te hebben; maar hij sloeg geen geloof aan het verhaal zijner genezing, dan tot dat een geregtsdienaar en nog een ander persoon hetzelve kwamen bevestigen. Intusschen, na het beantwoorden van nog eenige vragen, verwijderde zich de vrouw, met zich nemende eenig geld, haar door het dakvenster toegeworpen.
Het onophoudelijk klokluiden werd weldra, in alle wijken, door eene doodsche stilte gevolgd, waarvan de krui-
{==746==} {>>pagina-aanduiding<<}
denier en zijn gezin zich geene reden wisten te geven; reeds begon de hoop bij hen te herleven; maar de nieuwe oppasser onderrigtte hen, dat het getal der dooden nu zoo groot was, dat er voor niemand meer geluid werd, en alle lijken, zonder onderscheid, vervoerd werden op de algemeene karren, die der rijken zoo wel, als die der armen. Te midden der ellende, terwijl de kruidenier dagelijks meer voldaan was over zijnen nieuwen oppasser, op wien hij bovendien des te meer rekende, als voor de kwaal gewaarborgd door de kwaal zelve, werd hij, op zekeren morgen, niet weinig ontrust, hem vergeefs te roepen; hij herhaalde zulks verscheidene malen, gedurende dezen en den volgenden dag: geen antwoord. Eindelijk vernam hij van een' bediende uit de buurt, dat ook zijn nieuwe oppasser, thomas molins, van de pest was aangetast. “Sommigen van hen,” voegde de man daarnevens, “die er twee- ja driemaal van genezen zijn, sterven er eindelijk toch nog aan.” Des anderen daags vernam hij door denzelfden, dat thomas dien nacht door de doodenkar was weggehaald. De kruidenier sloot nu oogenblikkelijk zijn dakvenster; en het bekroop hem, dat twee menschen welligt om zijnentwille het gevaar getrotseerd, en, als 't ware, voor zijn behoud hun leven gelaten hadden.
Na verloop van veertien dagen, onverduldig van niets meer te vernemen omtrent den ziektestaat, en niets anders hoorende, dan het akelig rollen der lijkwagens, opende hij wederom het dakvenster, brandde twee lagen buskruid af, riep den bediende zijns buurmans, en ondervroeg hem naar den welstand des gezins, in welks dienst hij zich bevond. “Helaas!” antwoordde de man, “mijn meester is dood, al de huisgenooten zijn dood, behalve den loopknecht, en ook deze is reeds naar het Pesthuis vervoerd. Ik ben thans oppasser voor het huis daarnaast, waar drie zieken en een doode zijn.”
De oppasser voegde er nog bij, dat het getal der overledenen in die wijk in de vorige week slechts 800 was, maar dat zulks veroorzaakt werd, in de wijken van St. Gilles en Holborn, doordien de meeste bewoners dood of vertrokken waren; dat de kwaal daarentegen verschrikkelijk toenam naar den kant van Oldgate en Stepney, alsmede te Southwark; en dat er nog 4 à 500 personen wekelijks stierven in de wijk van Cripplegate, en nu ongeveer 800 te Stepney.

{==747==} {>>pagina-aanduiding<<}

Na verloop van eene maand begon dit aldus opgesloten gezin pijnlijk te lijden aan de scheurbuik, van wege de gezouten spijs enz.; dit werd echter spoedig verholpen door het gebruik van limoen- en citroensap.
Zonder nog te spreken van de huizen, met een kruis gemerkt, en de woorden: Heer, wees ons genadig! op de deuren geschreven, vertoonden de straten een treurig schouwspel. Het plaveisel was met gras overdekt. Wel twintig malen, dat de kruidenier of iemand der zijnen zich voor het met glas voorziene tralievenstertje der deur plaatsten, zagen zij ter naauwernood een' enkelen voorbijganger. De winkels waren alle gesloten, behalve die der apothekers en komenijen, die half openstonden voor hen, die genees- of levensmiddelen kwamen koopen. Geen koets, geen kar zelfs over dag, dan alleen van tijd tot tijd die van het Pesthuis, om een' zieke te halen; terwijl, drie- à viermaal in den nacht, een man met eene schel voor de lijkwagens uitging, roepende: “Brengt uwe dooden uit!”
De meester des huizes werd nu allengs zoo onverduldig, dat hij zich niet konde weêrhouden, van tijd tot tijd zijn dakvenster te openen, om met zijnen buurman, den oppasser, te praten; maar ook deze verdween op zekeren dag. Eenige dagen daarna, echter, vertoonde hij zich van nieuws, en verhaalde hem nu, dat, nagenoeg alle bewoners van het huis, waar hij toen in dienst was, overleden zijnde, hij zijn afscheid had gekregen. Thans bood hij den kruidenier zijne dienst aan, die zulks gaarne aannam, en hem al aanstonds een paar kroonen toewierp, die dankbaar werden opgeraapt.
Eenige dagen op zijnen nieuwen post gestaan hebbende, berigtte hij zijnen meester, dat de sterfte tot op 1837 per week was verminderd, hetwelk groote blijdschap verwekte, en dat er niet meer dan 200 personen in de City stierven.
In de volgende week was het getal der dooden aan onderscheidene kwalen 5725, Waarin Cripplegate slechts voor 196 deelde; dit was niets, in vergelijking van het cijfer 886 en daaromstreeks der vorige weken.
De zonen des kruideniers wilden, dat hun vader, gelijk noach, eene duif uitzond, of dat hij hun vergunde uit te gaan, om naar den staat der zaken onderzoek te doen. De aandrang werd sterker, toen men het gedruisch der voorbij-
{==748==} {>>pagina-aanduiding<<}
gangers op straat begon te vernemen. Maar de vader liet, onder geen voorwendsel hoegenaamd, iemand uitgaan. Twee weken later greep nog eene vermindering van 1849 op het getal der sterfte plaats; en de wacht klopte aan de deur des kruideniers, om hem te melden, dat de plaag blijkbaar afnam, dewijl de Lord-Mayor had bevolen, dat de lijkwagens slechts tweemaal per week in de onderscheidene wijken zouden rondrijden. Voor deze goede tijding ontving de man eene flesch ouden wijn, nevens eenigen voorraad voor hem en zijn gezin.
Dit vertroostend vooruitzigt werd vervangen door eene groote ontsteltenis voor de gansche familie: het hoofd des huisgezins meende, dat hij zelf van de pest werd aangetast! Men was beducht, dat hij, uit vrees van dezelve aan anderen mede te deelen, zich naar het Hospitaal zou willen laten vervoeren. Maar zijne vrouw en al zijne kinderen kantten zich daartegen, verklarende, dat zij liever de pest met hem wilden deelen, dan hun lot van het zijne scheiden, en dat zij alsdan de uitkomst Gode wilden bevolen laten. Gelukkig redde hem eene sterke uitwaseming, en deed den angst van hem en de zijnen, dat het de pest mogt zijn, verdwijnen. Na verloop van 2 à 3 dagen was hij hersteld.
De kruidenier begon met de blinden der vensters te openen, om te zien, wat er op straat omging: van lieverlede gingen en kwamen de voorbijgangers; eenige winkels openden zich, ten minste voor de helft; de huurkoetsen deden hun gewoon gedruisch hooren, zoodat het blijkbaar werd, dat de pest aanmerkelijk verminderde, en dat degenen, die tot duslange gespaard waren, meer vertrouwen begonnen te voeden, althans in de City en naar den kant van Cheapside.
't Was toen de laatste week in October, en men begroef niet meer dan 22 dooden in de wijk van Cripplegate; maar de doodenlijst was nog vrij groot in Stepney en Southwark. Daarom won de kruidenier nog alleen kondschap in van het nieuws, en, niets latende afdingen van zijne voorzorgen, ontzeide hij zijn gezin nog steeds alle gemeenschap met iemand van buiten. Hij voorzag, dat de blijdschap van gespaard te zijn ligt tot onbezonnenheid konde vervoeren; dat er personen zouden zijn, die, naar hunne woningen terugkeerende, zich daar bedienden van meubelen en bedden, door met de pest besmetten gebruikt geweest zijnde, en dat zoo iets ligtelijk de kwaal konde doen wederkeeren. En dit

{==749==} {>>pagina-aanduiding<<}
gebeurde inderdaad; want omstreeks het midden van November vermeerderde eensklaps de doodenlijst met 400, en klom op tot 1000 à 1400; maar, de koude invallende, verminderde het getal allengskens, tot in de derde week van November, wanneer er niet meer dan 652 personen stierven.
Op den 1sten December opende de kruidenier de deur naar de straat, en ging alleen uit, zonder één van zijn gezin, de straten, de huizen, de winkels opnemende, maar zorgvuldig vermijdende, met iemand hoegenaamd te spreken. Natuurlijk ontmoette hij weinig personen van zijne kennis. Hij zag een groot aantal huizen, die verlaten geweest, maar in sommige van welke de bedienden teruggekeerd waren, die vensters en deuren openden, vuur in alle kamers aanleiden, wierook enz. brandden, en de vertrekken voor den terugkeer hunner meeeters gereedmaakten. De kruidenier keerde na verloop van weinig uren terug, besloot nog eene week langer het huis te houden, en begaf zich daarna met de zijnen naar een huis in Tottenham-High-Cross, voorstad van Londen, die van de pest was verschoond gebleven. Daar genoot men de vrije lucht en den verschen voorraad van de markt van Waltham. Zijn huis te Londen bleef welgesloten, behalve de plaatsdeur, welker sleutel aan de wacht werd toevertrouwd, terwijl hij 2 à 3 maal 's weeks iemand zond, om te zien, of alles in orde was. Hij bleef in Tottenham tot Februarij, dewijl de pest in December en Januarij nog niet geheel uit de City geweken was. Er had zelfs een tweede terugval plaats in de tweede helft van December, hetgeen men toeschreef aan den te overhaasten wederkeer der afwezigen naar hunne woningen. Maar, in het begin van Februarij, toen het gezin des kruideniers zich volkomen herhaald had van deszelfs vrijwillige gevangenschap, en de City weêr begon te herleven, keerde ook de koopman in zijn huis weder, opende de deuren, en hervatte zijne handelzaken.
Het overschot van zijnen voorraad bestond in 1500 pond brood, 5 vaten bier, 300 pond kaas, 5 hammen en eenige vaten gezouten vleesch en spek. De kruidenier deelde dat alles aan de armen der wijk uit; door welk liefdewerk hij Gode zijne dankbaarheid wilde betoonen, als die hem en de zijnen bewaard had voor de pest.’







{==750==} {>>pagina-aanduiding<<}

's Menschen blijvend wezen.

(Voorgelezen in het Middelburgsch Departement der Maatschappij: Tot Nut van 't Algemeen, den 8 van Wijnmaand 1834.)

Mijne Heeren! Veelgeachte Medeleden!
Aan de meesten uwer zal het gevoelen van vele beroemde mannen bekend zijn, dat ons ligchaam slechts als ons buitenste omkleedsel is aan te merken, en een zintuigelijk gevormd fijner voertuig onzer ziel, hetwelk echter voor ons dierlijk ligchaamsoog onzigtbaar is, onzen geest na den dood bijblijft; terwijl datzelfde voertuig der ziel, als voor meerdere ontwikkeling en voortreffelijker vorming vatbaar zijnde, beschouwd moet worden als de kiem van dat hemelsche of geesten-ligchaam, hetwelk voor onze werkzaamheden in eene andere wereld geschikt is. Niet alleen hetgeen wij van den aard onzer droomen weten, maar nog meer hetgeen zoo omtrent slaapwandelaars, als inzonderheid met betrekking tot den magnetischen slaap van dusgenaamde helderzienden is waargenomen, zet aan dat gevoelen niet weinig waarschijnlijkheid bij. En dergelijke bespiegelingen gaven mij dan ook aanleiding tot het opstellen van een dichtstuk, getiteld: 's Menschen blijvend Wezen, bij welks voordragt ik verzoek met uwe aandacht te worden vereerd.

Wanneer, in 't westen neêrgezonken, 
De matte zon ons oog ontvliedt, 
Haar laatste stralen flaauwend blonken, 
En ons geen schemer overschiet; 
Wanneer dan, aan de azuren transen, 
Der starren tintelende glansen 
Meer sieraad dan verlichting zijn, 
Terwijl slechts soms de treurende aarde 
Den troost erlangt, dien God haar spaarde 
In d' aanblik van den maneschijn: 
 
En als, van zijnen arbeid moede, 
De mensch schier roerloos nederligt, 
Te magtloos tot zijne eigen hoede, 
Bewusteloos van regt en pligt, 

{==751==} {>>pagina-aanduiding<<}

Ja! oogenschijnlijk als de dooden, 
Wier geest, aan 't aardsch gewoel ontvloden, 
Het stofkleed slechts ons achterliet: 
Hoe leeft, hoe denkt dat sluimrend wezen? 
Hoe geeft nog zijn gelaat te lezen, 
Wat hij bepeinst, gevoelt, geniet? 
 
Wie blijft met vrijheid in hem werken? 
Wie droomt, wie leeft er in dien droom? 
Wie stijgt dan soms op aadlaarsvlerken, 
Ontheven aan den laatsten schroom, 
Waarheen geen wakende zou blikken, 
Of ijlings rees een heir van schrikken, 
Dat hem begrijnsde aan alle zij'? 
Wie ziet, wie hoort, wie riekt, wie smaakt er? 
Wie spreekt, wie juicht, wie weent, wie haakt er? 
Wanneer wij droomen, wáár zijn wij?... 
 
Gelijk de weêrgalm in de dalen 
De laatste toonen van 't geluid 
Slechts weêrgeeft bij het klankherhalen, 
Als onze stem op rotsen stuit: 
Gelijk die zwakker klankherhaling 
Geen werk is onzer wilsbepaling, 
Maar slechts het nagebootste beeld, 
Geen levende afdruk van de woorden, 
Die door het golvend luchtruim boorden 
En waar onze eigen geest in speelt: 
 
Zóó geeft het aanzigt in zijn trekken, 
Heel 't ligchaam in zijn wenteling 
Ons onvolkomen slechts te ontdekken, 
In welk een' wisselbaren kring 
Van zinsgedachten, idealen 
En zelfgeschapen wezens, dwalen 
De zielsgepeinzen van den mensch, 
Die, van zijn stofkleed half ontbonden, 
Het ruimste veld in luttel stonden 
Doorkruist, en breidel kent noch grens. 
 
Toch blijven ruimte en tijd de vormen, 
Waarin hij handelt, voelt en kent; 
Maar niet, gelijk wij aardsche wormen, 
Aan beider slavenboei gewend, 

{==752==} {>>pagina-aanduiding<<}

Zoo vaak wij waken, alles meten: 
Neen! iedere afstand schijnt vergeten 
In tijdsverloop en plaatsverschil; 
Men is, al waar men wenscht, vervaren, 
En oogenblikken worden jaren, 
Te zaam gekneed door onzen wil. 
 
Zijt gij 't welligt, inwendig Wezen, 
Waar onze menschheid in bestaat? 
Zijt gij 't, die, in den slaap verrezen, 
De zinnenwereld stout verlaat, 
En, in der geesten rijen zwevend, 
Naar andre wetten denkend, levend, 
Een ander scheppingsal doorkruist, 
Maar met nog ongewisse schreden, 
En steeds genoopt terug te treden 
In 't ligchaam, waar ge op aarde in huist? 
 
Dat ligchaam, kerker van den Engel, 
Die 't hier, wanneer het waakt, bewoont; 
Dat ligchaam, ijdel stofgemengel, 
Dat bij den dood zijn' aard vertoont; 
Dan, der verrotting prijs gegeven, 
Geen blijk verraadt van hooger leven, 
Maar aan 't gewormt' tot voedsel strekt, 
En met den grond zich gaat vermengen, 
Om plant en grashalm voort te brengen, - 
Is 't overkleed, dat ons bedekt. 
 
Het moge ons in den slaap bezwaren, 
Die elken nacht onze oogen sluit; 
Er zijn, die verder 't stof ontvaren, 
Wier geest geen aardsche slagboom stuit: 
Niet zij alleen, die zien en wandlen, 
Ja! slapend met meer vrijheid handlen, 
Dan met geopend ligchaamsoog; 
Maar zij vooral, wie 't kunstvermogen 
Der Mesmers heeft aan de aarde onttogen 
Door krachten, ons begrip te hoog. 
 
Hoe moeten tijd en ruimte zwichten 
Voor d' ons te wondren arendsblik 
Des helderzienden en verlichten! - 
O Mensch! wordt niet uw eigen Ik 

{==753==} {>>pagina-aanduiding<<}

Door hem ontraadseld voor uwe oogen? 
Gevoelt gij niet, wat grondvermogen 
Uw' vrijen geest is ingestort; 
Ja! dat de kiem van fijner Wezen, 
Uit grover hulsel dan verrezen, 
Bij uwen dood zijn voertuig wordt? 
 
En onvolmaakt zijn nog de trekken 
Van 't geestenleven van den mensch, 
Die onze zinsbewondring wekken, 
Wanneer wij, dwalende aan den grens 
Van stofheelal en hooger orden, 
Den mensch een Engel schier zien worden, 
Voor wien de toekomst openstaat, 
Die schouwt door metselwerk en muren, 
En allen kent als zijn geburen, 
Wier hart gelijk het zijne slaat. 
 
Verschil, gelijkheid van gedachten 
Mag vrij de maat des afstands zijn; 
Aantrekking, door onkenbre krachten, 
Mag op den stoffelijken schijn 
Der zinnenwereld zegepralen; 
Des slaapverwekkers wilbepalen 
Maakt hem des helderzienden heer, 
En, voor de boei van 's ligchaams kerker, 
Ontvangt hij, van den wonderwerker, 
Nog kluisters in der geesten spheer. 
 
Maar niet alzoo, als op Gods wenken 
De Genius des Doods genaakt, 
En, zonder onzen geest te krenken, 
Alle aardsche banden zachtkens slaakt: 
Dan, tot een hooger Zijn herboren, 
Ontvangt ons in der geesten koren 
Al wat op aarde werd vermist, 
En reine en afgevallen scharen, 
Zij zoeken zich aan ons te paren, 
Daar onze smaak de keus beslist. 
 
Want dan, bevrijd van alle teugels, 
Wier dwang ons hier nog wederhoudt, 
Ontplooit de ziel al meer haar vleugels, 
En handelt ongeveinsd en stout. 

{==754==} {>>pagina-aanduiding<<}

Ontbolsterd zweeft het fijner Wezen, 
Dat nu geen ketens heeft te vreezen, 
Naar de oorden der vergelding op. 
Door eigen aandrift staag geprikkeld, 
Wordt ziel en ligchaam dáár ontwikkeld, 
Gelijk de vlinder uit de pop: 
 
Of als de knaap, die bij het groeijen, 
Van kind, allengs tot jongling rijpt; 
Die, in des levens welig bloeijen, 
Welhaast nog hooger eerkroon grijpt, 
En eindelijk, als man en vader, 
Het doelwit van zijn aanzijn nader, 
Met moed aan 't hoofd der zijnen staat. 
Aldus volmaakt zich ook het Wezen, 
Dat, uit den arm des doods verrezen, 
Tot eedler schepping overgaat. 
 
Doch wint de mensch in geest en krachten, 
Toch wisselt hij van inborst niet. 
Zóó blijft de snoode ook dáár verachten, 
Wat braven enkel vreugde biedt. 
Onvatbaar voor een rein genoegen, 
Zal hij vergeefs er werken, zwoegen, 
Terwijl de grond hem distlen baart. 
Slechts hem, wien waarheid hier bekoorde, 
Wien zuivre liefde in 't harte gloorde, 
Is dáár de zaligheid bewaard. 
 
Hem bloeijen rozen op zijn wegen, 
Hem lacht de vrucht des Levens toe. 
Op zijnen arbeid rust de zegen. 
Het harte slaat hem blij te moê. 
Bemind, verzeld door alle braven, 
Geniet hij dankbaar 's Hoogsten gaven. 
Hij spreidt geluk en vreugde in 't rond. 
Dat was op aarde reeds zijn streven; 
Dat blijft zijn lust in beter leven, 
Waar hij nog ruimer werkkring vond. 
 
Zóó, Vrijheid, adel onzer ziele! 
Blijft gij steeds eigen aan ons Ik. 
Dat niemand, door uw misbruik, viele 
In listig uitgezetten strik! 

{==755==} {>>pagina-aanduiding<<}

Wèl hem, wien Christenzin, op aarde, 
Verhief tot echte menschenwaarde, 
Voor wien de Hemel zich ontsluit! 
Hem kan geen boosheid strikken spreiden; 
Hij laat zich door geen list misleiden; 
Hij wordt den afgrond nooit ten buit! 
 
a.f. sifflé. 




Voorval met eene slang.

(Uit Oriental Annual.)

De Kapitein van een schip, te Calcutta te huis behoorende, de Sunderbunds passerende, zond eene boot naar eene kreek, om eenige versche vruchten op te doen, gekweekt door de behoeftige bewoners dezer ongastvrije streken. De kust bereikt hebbende, haalde het volk de boot op den oever, en liet een van hen achter, om dezelve te bewaken. Gedurende hun afzijn legde zich de Lascar, door de hitte geplaagd, onder de banken, en viel in slaap. Eene ontzettend groote Boa constrictor rees op van uit het riet, bereikte de boot, kronkelde zijn geweldig ligchaam rondom den slaper, en was op het punt van hem te morzel te drukken, toen, in dit verschrikkelijk oogenblik, zijne medgezellen gelukkig terugkeerden, en, het monster aanvallende, een deel van deszelfs staart hakten, hetwelk het buiten staat stelde om te schaden. De slang werd vervolgens afgemaakt, en bevonden de lengte te hebben van tweeënzestig voet en eenige duimen.- In Brazilië heerscht de meening, (volgens koster) dat, wie van de Boa constrictor gebeten is geweest, (en zij is niet vergiftig) niets heeft te vreezen van eenige andere slangensoort.


Onmenschelijke krijgstucht.

De gestrenge frederik, Koning van Pruissen, voornemens gedurende den duisteren nacht eene belangrijke beweging te bewerkstelligen, gaf bevel, op doodstraffe, dat er na 8 ure geen licht meer in het kamp mogt zijn. Zoodra het uur geslagen had, begaf hij zich op weg, om zelf te onderzoeken, of aan zijne order stipt voldaan was. Hij vond eene

{==756==} {>>pagina-aanduiding<<}
kaars nog brandende in de tent van Kapitein zeitern, welke hij binnentrad op het oogenblik, dat de man een' brief sloot. Zeitern, die hem kende, viel oogenblikkelijk op de knie, om vergiffenis smeekende. De Koning vroeg, aan wien hij schreef: hij antwoordde, dat het een brief aan zijne vrouw was, welke hij teeder beminde, en dat hij het licht eenige oogenblikken langer had aangehouden, om denzelven te verzegelen. De Koning beval hem op te staan, en nog éénen regel er bij te voegen, dien hij hem zoude opgeven. Hij gehoorzaamde, en die regel luidde: ‘Morgen word ik doodgeschoten.’ De brief werd daarop gezegeld en verzonden, en de Officier den volgenden morgen ten dood gebragt.


Homöopathische anekdote.

De wetenschap, zegt men, maakt vorderingen bij de Geneesheeren; zij maakt die mede onder de Patiënten. Een mijner vrienden, ik zeg niet genezen, maar behandeld zijnde volgens de Homöopathische geneeswijze, had van zijnen Arts eene rekening ontvangen, in eene ronde som van hoog bedrag. Bij het eerste bezoek, dat hij daarna van hem kreeg, overhandigde hem zijn kalant een papiertje, waarin een halve cent, en sprak hem daarbij aldus aan: ‘Mijn waarde Dokter, gij hebt van mij een' Homöopaath gemaakt, en ik acht mij in gemoede verpligt, u naar dat stelsel te beloonen. Uwe begeerte, om van mij eene som van 1000 francs te ontvangen, is het gevolg van een gif, hetwelk eene onstoffelijke gesteldheid in u ontwikkeld heeft, waaruit die inwendige omwerking of ziekte der ziel is ontstaan, welke men gewoon is geldzucht te noemen. Similia similibus curentur. Maar dewijl het geneesmiddel, in eene groote dosis toegediend, al te sterk op uwe bewerktuiging zoude werken, en de zwakste kunstmatige vertegenwoordiging van de gedachte, welke u beheerscht, voldoende is, om in u de onstoffelijke magt te verdrijven, zoo ontvang dit zinnebeeld van het oneindig kleine, deze verdunning van het bedrag uwer rekening, welke een verschijnsel is van de inwendige of dynamische verandering uws hersengestels. Het is inderdaad slechts het honderdduizendste deel der som; maar het staat aan u, deszelfs vermogen, kracht en deugd te verhoogen door plaatselijke beweging, wrijving en schudding van boven naar beneden; met gepaste voorzorg van niet te sterk te schudden: want de halve cent, in dit papier vervat, zou alsdan het vermogen verkrijgen van een millioen. En hiermede, lieve Dokter, wensch ik u salus, honor atque bonus appetitus!’



(*) Een opmerkelijk bewijs daarvan, uit de Voorrede van 's mans Christology in dit werk overgenomen, wordt welligt in het Mengelwerk van een volgend No. vertaald medegedeeld.

(*) Deze lange volzin loopt niet goed los.

(*) Vorles. über die Chr. Religionslehre, Th. I. S. 11, 12.

(*) In de Voorr. bl. II, noot (†), zegt de Schrijver, dat hij, ‘volgends de nieuwere Spraakleer,’ (welke?) ‘zou moeten schrijven Mengellingen, maar dat hij dit nieuwe woord liever voor stokvischverkoopers laat’ enz.; dat hij echter niet alles, wat nieuw in de taal is, afkeurt; dat hij zelf, bl. 159, een nieuw woord, namelijk smaal, gebezigd heeft, maar hetwelk hij meent taalkundig wettig te zijn, gelijk hij door analogische voorbeelden opheldert. Rec. wil dit niet betwisten, maar nogtans in bedenking geven, of het gebruik, die dwingeland, hierin ook niet zijne luimen, of misschien wel zijne redenen heeft: wij zeggen b.v. wel scheldwoord, smeekschrift, vleitaal, even als smaadwoord, spotschrift, schimptaal, enz.; en nogtans hebben wij geen zelfst. naamw. scheld, smeek, vlei. Misschien ware voor dit onderscheid nog wel eenige reden te vinden; maar Rec. kan hierover te dezer plaaste niet uitweiden.

(*) Die Jan Oudzin, (want dit is immers van iemand anders; wie zal toch een dankvers op zijn eigen werk gaan maken?) heeft aan den Heer wiselius een' slechten dienst bewezen, vooral door deze vier laatste regels:

‘Bestrijd den Wansmaak, als Apollo's Advokaat; 
Klisteer den Pegasus met zuiverende sappen, 
Zoo looz' het lieve dier, wat zijn gezondheid schaadt, 
En 'k zie weêr helder vocht ontspringen, door zijn trappen.’ 


Hij draagt toch hiermede den edelen Advocaat een vrij onedel werk op: hij zal zich misschien wel beroepen op de namen en titels, die de man zich geeft; maar hiermede is deze immers nog geen Paardendoctor geworden. Ook zou men meenen, dat de wansmaak van sommige Dichters hiervan komt, dat zij niet uit de zuivere Hippocrene gedronken hebben; maar neen! Jan Oudzin vertelt zijnen Maecenas, dat het kwaad bij Pegasus zit, dat deze moet geklisteerd worden, en dat er dan weêr helder vocht (waaruit?) zal ontspringen. Welk een zonderlinge smaak! Waarlijk, Jan baas! het is bij u ook niet regt zuiver; maar, niet waar? quandoque bonus dormitat Homerus.

(*) Xenophon, Memorab. init.

(*) Dit geschiedde, ongetwijfeld, op grond eener Noot in het bewuste Iets, onder bl. 2, dus luidende: ‘Uit N. “is nijhoff en uit G. Gouda te spellen. De onderteekening van het stuk maakt, dat de steller zich alleen voor den inhoud aansprakelijk stelt, zonder dat de Redactie daarmede iets te maken heeft.” Opheldering door de Redactie der Godgeleerde Bijdragen.’


Aanteek. van den Redact. der Vad. Lett.

(*) Men leze over dit onderwerp de gezonde en gegronde bedenkingen, deswege medegedeeld in het Mengelwerk van dit Tijdschrift, No. III.

(*) De titel van het gele omslag om dit boeksken luidt: De Leer der Waarheid en de ware Godvrezenden, aangerand door den Heer Brouwer en Reddingius, en beschermd en verdedigd door H. de Cock.

(*) The life and opinion of Tristram Shandy, Vol. IV. p. I.

(†) Voor wien deze aanhaling eenigzins duister mogt wezen, dien verzoeken wij, de geschiedenis in het aangehaalde werk in haar geheel te lezen. Zij is ons altijd voorgekomen zeer leerzaam te zijn, en het kan zelfs bij de toepassing van hetgeen in het werkje
van ebersberg geleerd wordt van nut zijn, niet altijd den neus van eenen anderen te volgen, hetwelk eigenlijk, indien wij ons niet bedriegen, de hoofdinhoud der geschiedenis is, wier lezing wij daar aanstonds hebben aanbevolen.

(*) De versjes boven de hoofdstukken waren beter onvertaald gebleven of in onrijm overgebragt; b.v.:

Wat helpt u al uw scharlen, maaklen, borgen?’ 




(*) Zie dit Tijdschrift voor 1824, bl. 675.

(*) Welk bijvoegsel mede gevonden wordt in de uitgave Rotterdam 1693 der Nederd. vertaling.

(*) 't Geschiedt nu alles, wat voorheen onmooglijk scheen.

(*) De Eerw. van senden schijnt wel in Magnetisch rapport te staan met dien kieschen alethophilus, wien hij alles, tot zijne vertrouwde briefwisseling incluis, influistert, en die dezelve daarna drukken laat. Elk wachte zich voor schade! - Redact.

(†) Vernemen tegen vernemen: zoo werd hier vernomen, dat zulk een bewijs wel gevraagd, maar - geweigerd is. - Redact.

(*) Een Eclecticus zoude, zoo doende, veel van eenen aan de kruisstraf overgegevenen hebben! - Aanm. van den Corrector.

(†) Geschiedkundig Onderzoek over de Vereeniging der Protestanten in de Nederlanden. 1822.

(*) Chrestomathia Hippocratica, ed. atque praefatus est c. pruys van der hoeven, Praef. p. VI.

(*) Gewis minder schade met hare medicina negativa, dan de ultra-Physiologisten met derzelver niet minutieuze bloedverspillingen. Minutieuze giften, al zijn ze ook gecontraïndiceerd, werken zeker niet zoo schadelijk als de buitengewone doses der Contrastimulisten.

(*) Zeven eeuwen vóór onze jaartelling.

(*) De Belgische vlag.

(*) De Schrijver van het werkje, de Cholera verdedigd.

(†) M. claudius' Werke, 2 Band, pag. 72, viertes Exempel.

(‡) Unselig Mittelding enz. en verder: Und was der Verstand, enz.

(*) Withuys maakt de tweede lettergreep van dit woord kort, de eerste lang, 
{== afbeelding 	==} {>>afbeelding<<}
    
 klopstock daarentegen, beter naar het oorspronkelijke, omgekeerd, 
{== afbeelding 	==} {>>afbeelding<<}
    
 somtijds ook 
{== afbeelding 	==} {>>afbeelding<<}
    


(*) Hier en elders rijmt withuys dit woord op bloesem: hij zal wel weten, dat dit niet naauwkeurig is.

(*) Hier nog eenige taalkundige kleinigheden uit den 1sten en 2den Zang, maar toch voor den taalminnaar niet over het hoofd te zien. Fonkelen voor vonkelen, van vonk; wuifend voor wuivend; gedwee voor vatbaar (bl. 120); ontsloot voor zich ontsloot (bl. 127); 
{== afbeelding 	==} {>>afbeelding<<}
    
 (bl. 137) voor 
{== afbeelding 	==} {>>afbeelding<<}
    
, (zoo als bl. 141); een deelwoord, star blikkende (bl. 134) voor terwijl hij star blikte, dat zich zonder zelfst.n. of voornaamw. niet staande kan houden, zouden wij niet durven goedkeuren. - Hier en op vele plaatsen dáár, méér, of ook dikwijls dààr, mèèr, èèns, enz. is dit wel noodig? en welk onderscheid is er
in?

(*) 
- - - - Mediocribus esse Poëtis 
Non homines, non Dii, non concessere columnae. 




(*) De Dichter heeft, naar 't schijnt, het stuitende van dien zoonsmoord, waarbij een vader, als 't ware, de beulsrol vervult, zelf gevoeld, blijkens deze equivoque aanduiding: Na Garcias vurig omhelsd te hebben, wendt Cosmos het oog ten Hemel, en heft, met afgekeerd gelaat, den dolk op; garcias wendt zijne borst er heen en wordt getroffen.

(*) Venema, Hist. Eccles. T. VII. p. 284 et seq.

(*) Ons verwondert het niet, gelijk den Eerw. de koning, (Dagelijksche Oefeningen, D. II. bl. 36) deze woorden nergens aan de Apostelen toegeschreven te vinden. Wij kunnen ons niet begrijpen, dat de geleerde en oordeelkundige Man hier eene zoo onwaarschijnlijke uitlegging voorstaat. Rec.

(*) De Heer potgieter maakt in zijne Voorrede op eene belangrijke bl. 206 ingeslopen drukfeil opmerkzaam; eene niet minder belangrijke en tevens kluchtige schijnt zijne aandacht ontsnapt: bl. 124 spreekt hij van Joden-gas, eigenaardige lucht, welke de Joden zouden uitwasemen; in het oorspronkelijke staat: was daher für ein abscheulicher Pfuhl die dasige judengasse ist; dus Jodenbuurt en niet Jodengas. Bl. 5. alles door den slag op een voorwerp, enz. heeft geen zin. Bl. 6. voorzeggen, l. voorspellen. Bl. 10. armzalige koppen, l. schrale hoofden. Bl. 12. vorderen, l. vereischen. Bl. 17. afvoeren, l. afleiden. Bl. 162. redelijkheid, hier beter door goede trouw vertaald. Bl. 166. een geestrijke Jood; waarom niet liever geestige? Bl. 173. men ziet de meeste kroppen op de vlakten, l. in de valleijen. Bl. 265. bladeren, l. blaren of bleinen. Bl. 289. de geleerde, onder de kinderen der menschen wandelende, wieland! - Wij zouden deze aanhalingen met nog vele kunnen vermeerderen.

(*) Zie Letteroef. Febr. 1832. bl. 61-68.

(*) De Zeeroover, D. II, bl. 23. Nederd. vert.

(*) Dat de oude Germanen veel werks maakten van het beschilderen hunner schilden, kan men, des verkiezende, nazien in de Nederd. vertaling van klopstock's Hermansschlacht, bladz. 197. Rec.

(*) Letteroef. 1833. bl. 321.

(*) Vaderl. Letteroef. voor 1833. No. III.

(*) Diss. med. inaug. ex Obs. Clinicis Amstelodami Institutis. Zie de beoordeeling dezer Verhandeling Alg. Konst- en Letterbode, 1833, No. 36.

(*) Bilderdijk schreef dit tijdens de vereeniging met België.

(*) Maar dat waren dan ook uitzonderingen op den regel. Rec.

(*) Zur Venenentzündung. Würzburg, 1829. 8o.

(†) The London medical and surgical Journal, 1832.

(*) Men vergelijke met dit gezegde des Schrijvers woorden bl. 321 en 22.

(*) Handboek der Hoogd. Letterkunde, St. 2, bl. 555.

(*) De bekentenis van dezen; de opheldering alzoo is wel niet van schiller zelven, die, gelijk bekend is, dezen Roman nimmer heeft afgewerkt; maar dit doet hier niet ter zake: de groote Dichter zou zeker, zoo niet deze, dan toch eene dergelijke, altijd voldoende verklaring gegeven hebben. Rec.

(*) Verg. Tübinger Zeitschrift für Theol. 1830, 3 Heft, S. 15-43.

(*) Moet het ook zondevlekken zijn? - Redact.

(*) Cicero, de Senectute, Cap. VII.

(*) Zou Χωρεπισκοποι niet verstaanbaarder door Landbisschoppen, ondergeschikt aan den Stadsbisschop, dan door Choorbisschoppen vertaald worden? Bij het laatste denkt men zoo ligt aan Koorbisschoppen, dat niets beteekent.

(*) Der unsterblichen Narrheit samuelis hahnemanni Pseudomesiae medici scabiosi, κατ᾽ ἐξοχην des Verdünners, anderer Theil, oder dessen Viergespann von den chronischen Krankheiten u.s.w. Hamburg, 1833. De Recensent in de Med. Chir. Zeitung, No. 1. 1834, zegt onder anderen van dit werk: ‘Es sprudelt darin’ (in der Vorrede) ‘eine reiche Quelle der Satyre, zu der hahnemann ausser seiner Homöopathie noch durch seine aberwitzige Lehre von den chronischen Krankheiten überschwänglichen Stoff biethet.’ Vergelijk ook Die Homöopathie eine Irrlehre, nach den eigenen Geständnissen der homöopathischen Aerzte, von Dr. kramer. Berlin.

(*) Handbuch der Physiologie des Menschen, für Vorlesungen, von j. müller. 1 B. 1 Abth. S. 55.

(*) Siquis sine filio masculo mortuus fuerit, et reliquerit filiam, filia non habeat beneficium patris, nisi a domino redemerit. Si autem dominus eï dare voluerit, propter servitium et amorem patris, non revocetur ab ullo ex parentibus suis, neque damnetur.

(*) Chr. Zedeleer, D. VII, bl. 228 der nieuwe vertaling,

(*) Het is misschien niet overtollig, dat Rec. te kennen geve, noch bestuurder, noch zelfs lid van het Haagsche Genootschap te zijn, noch naar den prijs te hebben medegedongen.

(*) Zie onze beoordeeling, Lett. voor 1833. bl. 474.

(†) De Voorrede is mede niet vrij te pleiten van gedwongene geestigheid.

(*) Wij laten hier eenige regels weg, welke den anders in het godsdienstige niet ultra-liberalen Schrijver minder vereeren, dan de noot den Vertaler, die zijnen Auteur over dit gezegde naar verdienste berispt. Rec.

(*) Bij eenige Hebreeuwsche taalkennis zou er de Schrijver geen zwarigheid in gezocht hebben, dat van beide gezegd wordt in 't midden des hofs, daar dit in 't midden dikwijls niets anders is dan in.

(*) Dat de Lethe-stroom in de Grieksch-Romeinsche Mythologie oneindig minder dichterlijk en wijsgeerig is, dan de Mimers-bron in de Noordsche, is het hier de plaats niet, aan te wijzen; maar wel, te herinneren, dat de laatste voorstelling aan onzen Schrijver meer dan één denkbeeld hadde kunnen geven, dat door hem, bladz. 21, had moeten zijn opgenomen. Te liever hadden wij dit daarom hier gevonden, omdat de Noordsche Mythologie oneindig minder bekend is, dan zij verdient; ofschoon, nadat de geschriften van westendorp en de overzetting van munter in onze taal zijn in het licht verschenen, dit grootendeels onzer landgenooten eigene schuld is. Mogt nog eens een vaderlandsch vernuft deze, het is waar ruwe, trotsche, maar toch ook waarachtig dichterlijke en schoone fabelleer kleeden in zulk een innemend, bevallig gewaad, als der eerstgenoemde in demoustier's Lettres à Emilie te beurt viel! Dit in het voorbijgaan en daarom in eene aanteekening. Rec.

(*) ‘2 Tim. II:3.

(†) Eph. VI:17. Hebr. IV:12 ‘Openb. I:16.’

(*) Zie: Kaspar hauser, voorbeeld eener misdaad, gepleegd tegen de geestvermogens of het zieleleven eens menschen. Door anselm ritter von feuerbach. Naar het Hoogduitsch. Te Amsterdam, bij ten brink en de vries. 1832.

(*) Eberhard, Neue Apologie des socrates.

(†) Hoe Hendrik van Eichenfels tot de kennisse Gods kwam. Te Amsterdam, bij g.j.a. beijerinck.

(*) Wij nemen dit niet onaardig gestelde stukje uit een buitenlandsch tijdschrift over, zonder daarom alle stellingen en redeneringen goed te keuren. De geest der eeuw helt thans over, om nieuwigheden te bewonderen en hoog te verheffen. Men kan te sterk gehecht zijn aan het oude, maar ook te driftig ijveren voor het nieuwe. Daar is dezer dagen, zelfs in de gewone nieuwsbladen, (Arnhemsche Courant en Alg. Handelsblad) getwist over eenen aan te leggen spoorweg van Amsterdam naar Keulen (binnen 10 uren!). De Keulsche Courant, waaruit wij, tot onze regtmatige bevreemding, het eerst dit groot ontwerp, voor ons Nederlanders zoo belangrijk, in al de bijzonderheden vernamen, rept mede van den spoorweg van St. Etienne. Niet vóór of tegen ons verklarende, merken wij slechts aan, dat alles, wat een voorstander van stoomwagens hier aanvoert, plaatselijk, en derhalve niet op elken spoorweg toepasselijk is. Alleen bij volkomen gelijke omstandigheden mag men gelijke uitkomsten verwachten.


In het Mengelwerk van dit Tijdschrift voor 1832, bl. 303-306, zijn eenige bijzonderheden aangaande spoorwegen in Engeland medegedeeld.

(*) Zich naar de omstandigheden te schikken, en niet te willen, dat de omstandigheden ons ondergeschikt zijn.

(*) Briareus had honderd armen.

(*) Zoo gaat het den Redacteur van dit Tijdschrift ook, met betrekking tot zijne Correspondentie op den omslag. Toen hij gemotiveerd verslag gaf van het ingezondene, vond men dit meermalen ongevallig voor de zenders: dezen was hij te scherp, genen te flaauw; dezen te streng, dien te rekkelijk. En nu hij alle beoordeeling achterwege laat, beklaagt men zich, schoon te onregt, dat elks bijdragen met de prullaria worden gelijk gesteld! - Aanteek. van den Redacteur.

(*) Volgaarne stellen wij de haven van ons Tijdschrift open voor zulke waar. De geestige en menschkundige Steller mag zich, onzes oordeels, verzekerd houden van goed en graag vertier. Wij noodigen hem alzoo minzaam uit tot eene tweede bezending, vooral van proza-artikelen; met name voor de Platonische Fragmenten, gewijzigd naar den geest der Eeuw. - Redact.

(*) Uitgesproken bij gelegenheid van eene Prijsuitdeeling aan de Kinderen der School van het Departement Nijmegen der Maatschappij tot nut van 't algemeen, Oct. 1833.

(*) Te Amsterdam.

(*) Als op den weg naar den Haag liggend, en een verblijf bezittend, dat, gelijk het wijdbekende Bedlam-Hospitaal te Londen, tot huisvesting strekt, voor die niet wel bij zinnen zijn.

(*) Als men datgene, wat de ratten lokt en voedt, slechts verwijdert, zullen ook zij zelve verhuizen. Men behoeft dus in Parijs niet zoo zeer te vreezen, dat die vraatzuchtige dieren groote schade zullen aanregten, wanneer men de doode paarden - derzelver voornaamste voedsel. - op eenigen afstand van de stad laat brengen.

(*) De zaak schijnt niet zóó zeldzaam, als men zoude meenen. Ons althans werd berigt, dat zulks ook bij Ezelinnen en Geiten gebeurde; en ons is het geval bekend van eenen Hond, bij welken zulks zelfs meermalen plaats grijpt, en die alsdan even boosaardig is als eene Teef, die werkelijk jongen heeft. - Redact.

(*) Wij vragen onzen Lezeren geene verschooning voor de overname van dit zonderling Pleidooi. De Franschen toch, die zich der wereld dagelijks in zulk een hatelijk en bejammerenswaardig licht vertoonen, hebben ook hunne belagchelijke zijde. Van dien kant nu aanschouwt men ze hier; en men kan niet ontkennen, dat de beuzelachtigste zaak, welke misschien ooit voor eenige Regtbank, behalve voor eene Fransche, bepleit werd, hier op eene zoo naïve wijze is voorgesteld, dat zij niet missen kan, de lachspieren onzer meer ernstige, maar ook oneindig meer solide Natie in beweging te brengen. - Vert.

(*) Het Woordenboek, op Vrijdenker en Staatsman.

(*) Uitgesproken te Gouda, in het Departement der Maatschappij: Tot Nut van 't Algemeen, den 12 November, 1833.

(*) Zou ook daarvan afkomen de triviale uitdrukking: iemand een konkel geven, eenen onverdienden, onvoorzienen en grievenden slag toebrengen?

(*) Handboek voor Jongelingen, Mannen en Vaders, Iste D. bl. 247.

(*) De Officiis, L.I.C. 17.

(*) B.t. lublink weddik.

(*) Heldring, Natuur en Mensch, Iste St., bl. 80.

(*) Kok, Vaderlandsch Woordenboek, XXIste D.

(†) Geschied. en Beschrijv. der Stad van der Goude, IIde D. bl. 151.

(‡) 1350-1492.

(*) IIde D. bl. 160.

(*) Oden en Gedichten, IIIde D.

(*) Pred. VII:21.

(†) Gedachten, IIde D. § 232.

(*) Jonkheer rogier gerard van polanen stamde af van derk van polanen, die met andere Edelen van Holland, ingevolge van het vuistregt van dien tijd, Graaf floris den V heeft helpen ombrengen, en wiens vlugt naar Braband gevolgd is door de verbeurdverklaring van zijne goederen, waardoor de ruïne van zijn kasteel nabij IJsselstein, in het verloop des tijds, de eigendom van de familie van strick van linschoten is geworden.

(*) Eenige kleine onnaauwkeurigheden, in deze schets voorkomende, doen het vermoeden ontstaan, dat dezelve, na overlijden van den waardigen man, door een' zijner vrienden te New York is zamengesteld, geenszins uit zijne eigene aanteekeningen. De welverdiende algemeene achting, welke hij in dat land genoot, blijkt ook uit het in 't Algemeen Handelsblad, No. 693, van 20 Jan. 1834 geplaatste vertaalde uittreksel uit het Christian Register, te Boston uitkomende.

(*) Dr. katzenberger's Badereise. Breslau, 1823.

(†) 3 Bandchen, 39 Summula, S. 27.

(‡) Korenbloemen, XV Boeck, Sneldicht No. 5.

(*) De Hollandsche Spectator, 1733. No. 132.

(*) Zie dit Mengelwerk voor 1833. No. XIV. bl. 665.

(*) Zie Handelsblad, onder de Advertentiën, No. 3803.

(*) De Redacteur, die, om des lieven vredes wille, dezen Wederklank reeds ter zijde had gelegd, acht zich thans ten volle geregtigd tot deszelfs plaatsing, daar het smoren van de stem der waarheid, ten gevalle der nagedachtenis van bilderdijk, diens vergoders des te bitser en uitsporiger gemaakt, en 's mans eigene, bijzondere vrienden, door het uitgeven van diens Vaderlandsche Geschiedenis, die nagedachtenis niet gespaard - wat zeg ik! aan de verontwaardiging van alle weldenkenden en wolgezinden prijs gegeven hebben.

(*) Op het aanplakbiljet van den Franschen Schouwburg te Amsterdam van Donderdag 23 Jan. II., bij de aankondiging van het Zangspel la Caverne, las men, op de lijst der vertooners: ‘Voleurs. Tous les Artistes.’

(*) De scherpzinnige lezer gelieve zelf de apodosis van dit motto te maken.

(*) O, dat mijn levensvloed van nieuws begon te vloeijen!

(*) Gehouden bij het Departement Groningen van de Maatschappij tot nut van 't algemeen, den 18 Nov. 1833.


Het eerste deel: Algemeene en bijzondere Eigenschappen der Stoffen, wordt gevonden in No. VII voor 1833 van dit Tijdschrift.

(*) Overgenomen uit de brieven eener Duitsche vrouw, die met man en kinderen naar Noord-Amerika was verhuisd. - Deze Tafereelen zullen van tijd tot tijd worden vervolgd.

(*) Men zou op deze redenering kunnen aanmerken: dat geveinsdheid, vooral bij de hoofden des volks, altijd afkeuring verdient, en dat de Schrijver den Wijsgeeren van dezen tijd veeleer had behooren toe te roepen: ‘Indien het geloof u ontbreekt, tracht dan hetzelve te verkrijgen door eene opmerkzame en belangstellende lezing der Heilige Schriften, gepaard met een ootmoedig gebed tot God, dat Hij den geest des geloofs in uwe harten openbare!’ Dan, men misduide hierom de meening des Schrijvers niet, als ware het zijne bedoeling, om de dusgenoemde Liberalen van dezen tijd alleen tot een schijnvertoon van godsdienstigheid op te wekken; trouwens daarmede zou zijn voorafgaand betoog in kennelijke weêrspraak zijn. Veeleer neme men zijne redenering in dien zin, alsof er geschreven stond: ‘Weigert gij, voor uzelven, het Christendom geloovig te omhelzen; dit zij zoo, en blijve voor uwe rekening en verantwoording! maar gedraag u dan, wat het uitwendige en uwen invloed op anderen betreft, voor 't minst, zoo, dat uw voorbeeld op de massa des volks niet nadeelig werke! Weigert gij mede te arbeiden aan den opbouw des Christendoms; wacht u dan, in het aanzien des volks, hetzelve te miskennen en te verachten! Heidenen gaven u, te dezen, een voorbeeld, dat niet slechts uwe ernstige overweging, maar vooral uwe navolging waardig mag geacht worden; en dit te meer, naar mate de Godsdienst van het Evangelie boven de Fabelleer van Grieken en Romeinen oneindig verre verheven is!’


De redenering des Schrijvers in dezen zin opvattende, vermeen ik, dat men hem kan vrijpleiten van de verdenking, als had hij aan geveinsdheid en huichelarij in het godsdienstige zijne goedkeuring willen verbinden. In de plaats van een positief geneesmiddel voor te schrijven, geeft hij een negatief hulpmiddel aan de hand; en wie zal, wie kan dit den godsdienstigen Wijsgeer euvel duiden? Overigens bedenke men, dat hij, in dit geheele betoog, op Frankrijk en de Franschen voornamelijk het oog heeft.

(*) Zie Rotterdammer Courant van 6 Maart 1834.

(*) Gezegende Maatschappij van Weldadigheid, die de eerlijke armoede voedt en kleedt, den werkzamen brood verschaft, en den luiaard werken leert! - Vert.

(*) Voorgelezen te Amsterdam in de Maatschappij Felix Meritis.

(*) Deze fraaije vertaling is ontleend uit het belangrijk stukje van den geleerden g.h.m. delprat, V.D.M. te Rotterdam, voorkomende in de Letteroeff. van Jnnij 1832, onder den titel: De merkwaardige Cholera- of Pestziekte van de XIVde Eeuw. Voor 't overige vindt men de geschiedkundige data in het geschrift van Dr. hecker: Der schwarze Tod.

(*) Onder den titel van Utrechtsche Akademie-tafereelen, verscheen, zeer onlangs, aldaar een blaadje in het licht, hetwelk, No. 1 genoemd, het voornemen aankondigt van door meerdere gevolgd te worden.

(*) De verkeerde gevolgtrekking, die uit deze citatie zoude kunnen getrokken worden, laten wij voor rekening des Schrijvers, zoo men hem anders gelooven kan.

(*) Wanneer een Yankee van zijn geld spreekt, kan men veilig aannemen, dat hij het quadraat-tal der eigenlijke som opgeeft, terwijl de overige Amerikanen slechts met tien vermenigvuldigen bij dergelijke opgave.

(*) Esquire (schildknaap) is, gelijk men weet, eene soort van adellijken titel, ongeveer overeenkomende met het Duitsche von. Dezen eernaam nu voeren in de vrije Staten van Noord-Amerika meer personen, dan in alle de landen van Europa zamengenomen.

(i) Rom. XII. 11.

(k) 1 Joh. III. 20. 21.

(l) Gal. I. 10.

(m) 1 Cor. VI. 12.

(n) Jac. III. 17. 1 Cor. XIII. 4-7.

(o) Psal. CXXXIII. 1.

(p) Hebr. XIII. 1.

(q) Psal. CXXXIII. 3.

(r) πιςεύειν αὐτῳ, en πιςεύειν εἰς αὐτόν.

(*) Zie den
Utrechtschen Studenten-Almanak voor 1834.

(*) Een persoon in den Koopman van Venetië van shakespeare.

(*) Voorgedragen in het Zeeuwsch Genootschap der Wetenschappen te Middelburg, den 5 Febr. 1834.

(*) Over den oorsprong van het Rijm, zie mijne Prijsverhandeling over het Rijm, uitmakende het XXste Stuk der Verhandelingen, uitgegeven door teyler's Tweede Genootschap, met de schriften en gedenkstukken, aldaar aangehaald.

(*) Gepeins.

(†) Waaruit, uit welken stam.

(‡) Paarden, Engelsch horses.

(§) Spande.

(**) Tiën of tijen, d.i. trekken.

(*) Spreek uit groote boomen.

(†) Mennen of voeren.

(‡) Kenne.

(§) Dunne, weinig.

(**) Klein in aantal, Engelsch small.

(*) Vinden.

(*) Smelt, wegsmelt, weekelijk en lafhartig wordt.

(*) Gesangbuch für die kirchliche und häusliche Andacht der Evangelischen Gemeinden im Fürstenthume Lippe. 1830.

(†) Zij waren overeengekomen, om op den weg naar het graf te zingen het 305de, 315de en 484ste lied uit bovengenoemden bundel.

(*) Sapienti sat.

(*) De ware naam der dieren vond ik in mijn Alectryonisch Lexicon, waarvan ik den aard nader hoop bloot te leggen.

(†) Voor uil vond ik Lichtschuwheid, voor vledermuis
Dubbelhartigheid, voor roerdomp Achterdocht, voor slak Laagheid, voor hommel Eerzucht.

(*) Het Berouw.

(†) De Vrees.

(†) De Toorn.

(*) Ὄργανόν τι ψυχῆς, κρεῖττον ὂν σωθῆναι μυρίων ὀμμάτων· μόνῳ γὰρ αὐτῷ ἀλήθεια ὁρᾶται; d.i. zeker orgaan der ziel, aan welks behoud meer gelegen is, dan aan dat van duizend oogen: want hierdoor alleen is de waarheid aanschouwelijk, Plato, Pol. VII, pag. 327.

(*) Eene Voorlezing, uitgesproken in het Departement Hoogezand en Sappemeer der Maatschappij: tot nut van 't algemeen.

(†) Cicero, in Somn. Scipionis.

(*) Nehemia I:1a.

(*) Neh. II:3, 5.

(†) De gewone Residentiën der Perzische Koningen waren Babylon, Susa en Ecbatana. Zie heeren, Handboek der Geschiedenis der Oude Staten, vertaald door g. dorn seiffen, tweede uitgaaf, bl. 106.

(‡) Van der palm, Bijbel voor de Jeugd, XVIde Stuk, bl. 126.

(*) Neh. I:3. II:3, 17.

(†) Neh. I:1-4, II:1 9.

(‡) Neh. V:14.

(§) Neh. XIII:6, 7a.

(*) Neh. VII.

(*) Neh. XIII:7-9.

(†) Neh. XIII:15-21.

(‡) Neh. XIII:23- 29.

(*) Conf. heeren, Handb. d. Gesch. d. O. Staten, bl. 109.

(†) Conf. heeren, bl. 109, 110.

(*) Neh. II:1-9.

(†) Neh. II:11.

(‡) Neh. II:12-15.

(§) Neh. IV.

(**) Neh. IV en VI.

(*) Zie het oorspronkelijk verhaal, neh. V:1-13.

(†) Van der palm, Bijb. v.d. Jeugd, XVIde Stuk, bl. 149.

(*) Neh. V:15.

(†) Neh. V:15b.

(‡) Neh. V:14.

(§) Neh. VII:70 en VIII:10a.

(**) Neh. V:17, 18a.

(*) Mr. b.h. lulofs, Lofr. op willem den I, geplaatst in de Werken der Holl. Maatsch. van Kunsten en Wetenschappen, Vden D. 1ste St. bl. 75.

(†) Neh. IV:23.

(‡) Neh. XIII:6-31.

(*) Neh. I:4-11.

(†) Neh. II:4.

(‡) Neh. II:8b, 18a.

(§) Neh. II:20b.

(**) Neh. IV:20b.

(††) Neh. V:15.

(‡‡) Neh. XII:27-43.

(§§) Neh. V:19. XIII:31b.

(*) La Révolution est comme saturne; elle dévore ses enfants. Danton.

(†) J'aimerais mieux, malgré mon goût extrême pour la liberté, vivre sous la patte d'un lion, que d'être continuellement exposé aux dents d'un millier des rats.

(*) Als Bijdrage voorgelezen te Gouda, in de Afdeeling der Maatschappij: tot nut van 't algemeen, den 7 Januarij 1834.

(*) Zie dit Tijdschrift, No. II.

(*) Gehouden, den 4 Dec. 1833, in het Rotterdamsche Departement der Maatschappij: tot nut van 't algemeen.

(*) Redevoering door Mr. m.c. van hall, (Algem. Verg. 1817.) bl. 30.

(*) Gedichten van Mr. h.a. spandaw. 1815. bl. 93.

(†) Tafereel van een gelukkig Burgergezin, uitgegeven door deze Maatschappij, bl. 2.

(*) Bilderdijk, Winterbloemen, Iste D. Huwlijksmin.

(*) Tollens, Nieuwe Gedichten, Iste D. de Moeder aan haar' Zuigeling.

(*) Tollens, Nieuwe Gedichten, IIde D. Avondgodsdienst.

(*) Mr. a.s. van reesema, in de Redevoering over genoemd onderwerp. Zie Magazijn voor Wetensch., Kunsten en Letteren, door n.g. van kampen, IIIden D. 2de St., bl. 308.

(*) Immerzeel, Gedichten, IIde D. de waardij der Moeder.

(*) Da costa, Gedichten, Iste D. Voorzienigheid, Hymne.

(*) Kinker, Gedichten, Iste D. Voorrede, bl. IV.

(†) Gedachten, IIde D. bl. 9.

(‡) Collot d'escury,
Holl. Roem, IVden D. 2de St. bl. 367.

(*) Bladz. 178 volg. der uitgave van 1742.

(*) Men moet hierbij in acht nemen, dat onder het gewigt der eijeren ook dat des aardklomps begrepen is, waarin elk nest van eijeren vervat is; men kan het gewigt van die hussels, als zij geheel zijn schoongemaakt, op meer dan de helft schatten van dat der daarin vervatte eijeren. Maar de boeren verzamelen die eijernesten met vele aanhangende aardkluiten en steentjes, vooral daar alles naar het gewigt berekend en betaald wordt. Men mag dus veilig, volgens de aanmerking van den geleerden insektenkenner lefebvre, van het gewigt der eijeren twee derden aftrekken, om de juiste opgave te bekomen. Doch zelfs dán blijft de menigte verbazend.

(*) Titels van reeds opgehoudene Magazijnen.

(*) Griesbach, D. Euangel.

(†) Einleit. in d. N.T. Th. I.

(‡) Zie griesb. ad. l.

(§) Griesb. B.

(**) Griesb. C.

(*) In Melet. S. ad h. l.

(†) De Bapt. C.V.

(‡) Ad h.l.

(§) In Praefat. ad N.T. pag. LX. Edit. 2.

(*) Volgens schutte, Heilige Jaarboeken, D. II. bl. 53. not.

(†) Leer, Daden en Lotgevallen van jezus, D. III. bl. 219.

(*) A.w.D. III. bl. 218, en de aanmerking aan het einde van dat deel.

(*) Niet onaardig noemt de waardige maarten vroeg zulk eene gesteldheid drukjeukte. Zie Nagelaten en verspreide Letterarbeid van jacob vosmaer, Iste D. bl. 97.

(*) De Heer Spectator vermoedt dit toch van mijne hilletje niet? ofschoon ik, van wege zijne captationes benevolentiae, er voor vrees, dat zijn Ed. vooronderstelt, dat zij het spoedig worden kan.

(*) Uit uwen brief ontwarende, dat gij in de Krijgskunde, althans wat het wapentuig betreft, geen vreemdeling zijt, zoo zult gij wel weten, wat bij de Militairen het fonds van O. en B. beteekent. Anders kan elke Raad van Administratie u hieromtrent inlichten.

(†) Odium Theologicum; moet het ook odium Theologorum zijn?

(*) Wandsbecker Bothen, 1 Th. pag. 78 en volg.

(†) 3 Th. Rencontre.

(*) Zie het reeds aangehaalde werk van j. vosmaer, Iste D. bl. 181, Opvoeding.

(*) Men leze:

{== afbeelding 
	
==} {>>afbeelding<<}
    


(*) Wal te onderscheiden van haanruitersporen.

(*) In zijne Vermaking. Oorspronkelijkheid.

(*) Uitgesproken in de Rotterdamsche Afdeeling der Maatschappij tot nut van 't algemeen, den 15 Jan. 1834.

(*) Robert le Diable, b.v., waarin men zich niet ontziet eene opwekking der dooden voor te stellen, en vertooningen aanregt, welke aan de laagste zinnelijkheid grenzen.

(*) Schoon wij den Heere reinhold de voordeelige uitkomst niet betwisten, die er in de eerste jaren bij den ijzeren spoorweg tusschen Liverpool en Manchester verkregen is, zoo gelooven wij echter, dat de ondervinding der ijzeren wegen nog niet zoo beslissend is, dat men het bestendige stellige voordeel derzelven als zoo zeker bewezen kan achten. De Vertaler laat dan ook al het hier ten voordeele der ijzeren wegen aangevoerde geheel voor rekening des Schrijvers.

(*) In de Vaderl. Letteroeff. aangekondigd.

(*) Men zie onder anderen Description de la route en fer à etablir d'Anvers à Cologne. Bruxelles, 1833.

(*) Ter aanmoediging van een' waarschijnlijk jeugdigen Dichter, en uit aanmerking des heugelijken onderwerps, wilden wij dit stukje de kleine plaats, voor hetzelve verlangd, niet ontzeggen. Redact.

(*) Uitgenomen evenwel hunne nationale ellendigheid! Redact.

(*) Na het inzenden dezer Verhandeling ontrukte de dood den waardigen Opsteller zijne dierbare Gade. Redact.

(*) Overdrijven misschien de Noord-Amerikanen op dit punt, en bezigen zij niet de meest geschikte middelen, om den eersten dag der weke te heiligen, het ware te wenschen, dat men velerwegen in Europa meer prijs stelde op den dag des Heeren. - Vert.

(*) Zoo verloochent zich dan de vrouwelijke ijdelheid zelfs niet bij de meest degelijken van haar geslacht! - Vert.

(*) Op den 6 October 1821, na eene wandeling over Heemstede, gekomen zijnde voor de herberg Amsterdam, toen toebehoorende aan de Wed. piepenbrink, in den Haarlemmer-Hont, en, om eens te rusten, mij daar nedergezet hebbende, ontmoetede ik den Heer A., die mij terstond aansprak en, met drang, witnoodigde, om deel te nemen in eene maaltijd, die, op den 13 October, in deze herberg zoude gehouden worden onder verscheidene Heeren, zoo uit Haarlem, als onder velen uit Amsterdam, die toen nog hunne zomerverblijven, 't zij in den Hout of in andere nabijheid, bewoonden, en, meest allen, groote liefhebbers waren van de jacht en het vinkentouw. Wel begrijpende, wat waarschijnlijk het voornaamste onderwerp der gesprekken zoude zijn, en, daarenboven, met de meeste deelnemers niet bekend zijnde, poogde ik, op eene bescheidene wijze, mij van de deelneming te verschoonen: doch hij drong de uitnoodiging nader aan, en ziende dat hij niets vorderde, gaf hij mij ten laatste te verstaan, dat ik slechts uit karigheid weigerde. Door deze onhensche aantijging mij beleedigd gevoelende, eischte ik terstond de inteekeningslijst, en zeide: Ik zal voor twee deelnemingen teekenen, maar niet ter maaltijd komen. Waarop hij, doch op minzamer toon, liet volgen: Neen! neen! gij moet komen; want ik heb een vers gemaakt, waarmede ik den lof van het vinken zal bezingen. Bij deze woorden gevoelde ik iets, 't welk mij oogenblikkelijk deed zeggen: Ik zal komen en (doch met voorbehouding van het spreekwoord: Elk vogeltje zingt naar het gebekt is) ook zingen - niet den lof van het vinken, maar - het lot der vinken. Aan welke belofte ik door het voorlezen van het hier voorafgaande versje, op den 13 October 1821, in een talrijk gezelschap,
voldeed, zonder eenige onaangename ontmoeting gehad te hebben, schoon ik, in alle nederigheid, de mogelijkheid durve onderstellen, dat ieder der hoorders bij zichzelven gedacht heeft aan het spreekwoord: Men moet de gekken laten praten.

(†) Sirenenzang. Men hield de Sirenen, oudtijds voor Nymphen, die gedeeltelijk vrijsters, gedeeltelijk vogels van gedaante waren. Men verhaalde, dat zij, wonende aan het strand van Sicilië, de daar langs varende schippers, door hare liefelijke gezangen, tot zich lokten en ten bederve bragten. Vandaar is het woord Sirenenzang ontsproten, en wordt gebruikt om bedrog en verleiding uit te drukken.

(‡) Milo, zoon van diotimus, geboren te Crotona, eene Italiaansche stad aan den zeeboezem van Tarentum, was een zeer beroemd worstelaar, en van eene zoo groote lichaamskracht, dat hij eens, bij gelegenheid van een der Olympische spelen, een' stier, de lengte van een stadium, zijnde 125 schreden) op zijnen schouder droeg, en, dien met éénen vuistslag gedood hebbende, gezegd wordt, op dienzelfden dag, geheel en achter elkander te hebben opgegeten.

(§) Dit ook zagen, enz. Even voorbij het Klaphek, bij den zuidelijken ingang van dan zoogenaamden Aarden- (moet zijn aêren of anderen, tweeden) Hout, zag ik eene zeer groots menigte doode vinken op eenen, daar zijnde, mesthoop liggen.

(*) Deze Leerrede heeft gediend ter bevestiging van den Weleerw. Heer A. Hissink, als eersten Leeraar der nieuw gevestigde Gemeente Dedemsvaart in Overijssel, op den 4 Mei 1834. Op vereerend verlangen van Medebroeders, die nog eens wilden lezen, wat zij met stichting verklaarden gehoord te hebben, zend ik mijn geschrijf over ter plaatsing in de zoo algemeen gelezen wordende Vaderlandsche Letteroefeningen, met den hartelijken wensch, dat deze eenvoudige Leerrede, op deze wijze aangeboden, ook elders eenig nut zal mogen stichten.

(*) Hierop is de eigenlijk gezegde bevestiging, volgens het gewone Formulier, maar verkort, geschied. Het volgende behelst de toen gedane Aanspraken, welke ik nu geene reden heb, om achter te houden.

(*) Ons woord God, doch met geheele verandering van het denkbeeld, is ook daarvan afkomstig

(*) Zie bor, Ned. Hist. IIde D. bl. 360, 361. (3, 4.)

(†) Deze was tevens Bisschop van Luik en van nog twee aanzienlijke Duitsche Bisdommen, Freisingen en Hildesheim; ook bekwam hij Munster. Volgens hooft was hij slaaf zijns buiks, en verzopen in slordige weelde, brengende den dag met slapen over, den nacht met wijn en wijven. Een waardige zielenherder; maar hij was ongetrouwd - dit was genoeg.

(*) Bonaparte, die, gelijk bekend is, door zijne vrienden de kleine Korporaal werd genoemd.

(*) Eene heerlijke Koninklijke Villa, met een dorpje in de nabijheid aan den bergkant boven Castellamare. Het Italiaansche zaamgevoegde Qui si sana beteekent: ‘Hier herkrijgt men zijne gezondheid.’

(*) Ter aanmoediging eens jeugdigen Dichters, die blijk van goeden aanleg geeft, zij dit dichtstukje den Lezer welgevallig! Redact.

(*) Dit Gedicht, door eenen Duitscher vervaardigd, werd ons ter plaatsing toegezonden; waaraan wij, om deszelfs oorsprong en strekking, gaarne voldoen. Redact.

(*) Wij voegen aan deze schets nog de haar allezins bevestigende karakterteekening toe, ontleend aan benjamin constant:


‘Het karakter des Heeren talleyrand heeft zijne rigting van deszelfs voeten ontvangen. Naardien hij hinkte, bestemden hem zijne ouders voor den geestelijken stand, en zijnen broeder tot toekomstigen stamhouder der familie. Gekrenkt, maar zich in zijn noodlot schikkende, omhing talleyrand zich den Abbé-mantel, als eene wapenrusting, en wierp zich in de geestelijke loopbaan, om, op eene of andere wijze, door dezelve fortuin te maken. Tot aan de Omwenteling had hij den naam van een' man van vernuft en een gelukskind. Na zijne intrede in de Constituérende Vergadering sloot hij zich terstond aan de minderheid des Adelstands, en nam plaats tusschen sièyes en mirabeau. Welligt meende hij het opregt; want iedereen heeft het in eenig tijdperk zijns levens eenmaal opregt gemeend. Bovendien kon men het te dier tijd eerlijk meenen en daarbij zijne fortuin maken, dewijl begrip en belang met elkander overeenkwamen. Om in gezegde Vergadering te schitteren, had hij moeten arbeiden; maar talleyrand is van nature lui, doch bezit daarbij het talent van groote Heeren, om anderen voor zich te laten arbeiden. Ik ontmoette hem na zijnen terugkeer uit Amerika. Hij bezat toen geen vermogen, stond bij de Regering in geen goed blaadje, en hinkte langs de straten van het eene salon naar het andere, om er zijne opwachting te maken. Met dit al verbeidden elken morgen veertig personen, in zijne zijkamer, zijne komst, en zijne verschijning onder hen geleek die van een' Vorst.


Hij had zich alleen uit eigenbelang bij de Omwenteling gevoegd, en stond versteld, toen hij zag, dat het eindgevolg derzelve zijne verbanning uit Frankrijk was. Toen hij zich naar Engeland inscheepte, wierp hij nog een' blik op de kust, welke hij verliet, en riep uit: Nooit zal men mij ten tweeden male bewegen, eene Omwenteling voor anderen te maken! En hij heeft woord gehouden. Op eene hoogst onregtmatige wijze ook uit Engeland verdreven, begaf hij zich naar Amerika, waar hij zich drie jaren lang verveelde. Zijn medgezel in verbanning en ongeluk, desgegelijks lid der Constituérende Vergadering, was de Markies de blacous, een man van geest, maar een dolle speler, die zich, na zijnen wederkeer naar Parijs, uit verdriet in het leven en ergernis over zijne schuldeischers, een' kogel door den kop joeg. Talleyrand had met hem en op zijnen arm leunende, dewijl hij niet alleen gaan konde, alle Noord-Amerikaanschen steden doorgetrokken. Toen hij Minister geworden was, verzocht de Heer de blacous, die op zijne uitnoodiging naar Frankrijk was teruggekeerd, hem om een postje van 600 livres inkomen. Talleyrand antwoordde hem niet, nam zijn bezoek niet aan, en - blacous doorschoot zich. Een hunner gemeenzame vrienden, getroffen door dit voorval, zeide tot talleyrand: Gij zijt oorzaak van blacous' dood! en deed hem deswege heftige verwijten. Talleyrand hoorde hem zeer bedaard aan, terwijl hij tegen den schoorsteen leunde, en sprak toen geeuwende: Arme blacous!’


‘Nog in Amerika zijnde, vernam hij, dat Mevrouw van stael naar Frankrijk was teruggekeerd, en gaf zijnen vrienden den last, haar tot zijnen wederkeer geneigd te maken. Dit viel niet moeijelijk; immers Mevrouw van stael is onder alle vrouwen die, welke het gereedste is, anderen dienst te doen. Zij deed dus alwat in haar vermogen was voor talleyrand; ten gevolge waarvan chénier den verbannen' talleyrand in de Conventie als eenen Aartsrepublikein, eenen eeuwigen vijand van het Koningschap enz. schilderde. De Conventie, die toen met gelijke geestdrift hare vrienden verbande en hare vijanden terugriep, stond aan talleyrand den wederkeer toe. Toen dit nu eenmaal plaats greep, moest hij Minister worden, en ook voor dit doel diende Mevrouw van stael hem tot werktuig.’

(*) Prof. van voorst (Comp. p. 138) zegt, dat de Kinderdoop van de oudste tijden af, maar inzonderheid sedert de vierde eeuw, in de Christelijke Kerk is geoefend.

(*) Dinostratus vond eene kromme lijn, welke de oplossing van het vraagstuk geven zou, indien men dezelve konde beschrijvin: zij behoort tot het getal dier kromme lijnen, welke men tot heden alleen werktuigelijk kan trekken. - Red.

(*) Indien men de geschiedenis van de quadratuur des cirkels uitvoeriger begeert te lezen, kan men nazien het werk van montucla, uitgegeven in 1754 onder den titel van: Histoire des recherches sur la quadrature du cercle. - Red.

