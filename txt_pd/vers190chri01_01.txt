
    
        
            
                Een Christelicke waerschouwinge
                voor alle menschen, hoe sy der werelt, de sonden, de lust des vleeschs, sullen schouwen ende mijden, wat den loon der sonden sy, en hoe sy haer moeten met Israel wt dat blinde, verkeerde Egipten, leyden laten...
                Albert Verspeck
            
            
                
                    Dit bestand biedt, behoudens een aantal hierna te noemen ingrepen, een diplomatische weergave van Een Christelicke waerschouwinge, voor alle menschen, hoe sy der werelt, de sonden, de lust des vleeschs, sullen schouwen ende mijden, wat den loon der sonden sy, en hoe sy haer moeten met Israel wt dat blinde, verkeerde Egipten, leyden laten... van Albert Verspeck in de eerste druk uit 1577.
                
                
                    
                        Folio A3r en A3v: in het origineel ontbreken deze pagina's.
                        Folio A5r: noot 'a' ontbreekt in het origineel.
                        Folio A5v: ge- ghemoet → ghemoet: 'wiens ghemoet isser verslaeghen'.
                        Folio A6r: hoen → horen: 'en laet sy haer niet horen op der straten'.
                        Folio B6r: de kop ‘OP dat wy lieue vrienden’ is tussen vierkante haken toegevoegd.
                        Folio B6v: margenoot ‘g’ heeft in het origineel nootverwijzing ‘h’ gekregen. In deze digitale editie is dat verbeterd.
                        Folio A7r: ooren → oogen: 'ende sluyt uwe oogen voor dat claere licht der sonnen'.
                            
                    
                
            
            
            
                
                    
                    A1v
                    
                    
                
            
            
                vers190chri01_01
                DBNL-TEI 1
                
                    2012 dbnl
                
            
            
                DSOLmetadata:yes
            
            
                
                    
                    exemplaar Universiteitsbibliotheek Utrecht, signatuur: F oct 1681 Br (Rariora)
                
                Albert Verspeck, Een Christelicke waerschouwinge, voor alle menschen, hoe sy der werelt, de sonden, de lust des vleeschs, sullen schouwen ende mijden, wat den loon der sonden sy, en hoe sy haer moeten met Israel wt dat blinde, verkeerde Egipten, leyden laten.... z.n., z.p., 1577
                
            
        
        
            
                Wijze van coderen: standaard
                
            
        
        
            
                Nederlands
            
        
        
            
                Een Christelicke waerschouwinge
                voor alle menschen, hoe sy der werelt, de sonden, de lust des vleeschs, sullen schouwen ende mijden, wat den loon der sonden sy, en hoe sy haer moeten met Israel wt dat blinde, verkeerde Egipten, leyden laten...
                Albert Verspeck
                
                
                
                    
                    
                    
                
            
            
            
                
                
            
            
            
            
        
        
            
                Een Christelicke waerschouwinge
                voor alle menschen, hoe sy der werelt, de sonden, de lust des vleeschs, sullen schouwen ende mijden, wat den loon der sonden sy, en hoe sy haer moeten met Israel wt dat blinde, verkeerde Egipten, leyden laten, door dat roode Meyr inder woestijnen comen, en wat vruchten sy daer genieten, hoe sy haer voort moeten dragen, teghen hare vyanden, strijdende ouerwinnen, om dat heerlicke Lant van beloften, dat eewighe leuen, met Josue ende Calep in te nemen en te besitten
                Albert Verspeck
               
                
                
                    
                    
                    
                
            
            
            
                
                
            
            
            
            
        
        
            
                2012-10-19
                
                    MiM
                
                colofon toegevoegd
            
        
    

Verantwoording 

Dit tekstbestand is gebaseerd op een bestand van de Digitale Bibliotheek voor de Nederlandse Letteren (https://www.dbnl.org)

Bron: Albert Verspeck, Een Christelicke waerschouwinge, voor alle menschen, hoe sy der werelt, de sonden, de lust des vleeschs, sullen schouwen ende mijden, wat den loon der sonden sy, en hoe sy haer moeten met Israel wt dat blinde, verkeerde Egipten, leyden laten.... z.n., z.p., 1577
 
Zie: https://www.dbnl.org/tekst/vers190chri01_01/colofon.php

In dit bestand zijn twee typen markeringen opgenomen: paginanummering en illustraties met onderschriften. Deze zijn te onderscheiden van de rest van de tekst door middel van accolades: {==13==} {>>pagina-aanduiding<<} {==Figuur. 1: Onderschrift van de afbeelding.==} {>>afbeelding<<} 


    
    

{==A1r==} {>>pagina-aanduiding<<}

Een Christelijcke waerschouwinge, voor alle menschen, hoe sy der werelt, de sonden, de lust des vleeschs, sullen schouwen ende mijden, wat den loon der sonden sy, en hoe sy haer moeten met Israel wt dat blinde, verkeerde Egipten, leyden laten, door dat roode Meyr inder woestijnen comen, en wat vruchten sy daer genieten, hoe sy haer voort moeten dragen, teghen hare vyanden, strijdende ouerwinnen, om dat heerlicke Lant van beloften, dat eewighe leuen, met Josue ende Calep in te nemen en te besitten

Sephania 2. vers. 1.
Vergadert v ende coemt herrewaerts, ghy verdrietelick volck, eer dat oordeel wtgaet, op dat ghy niet als kaf by daghe wech vaert, eer den grimmighen toorn des Heeren ouer v coemt: soect den Heere alle ghy allendighe inden lande, op dat ghy syne rechten onderhout, soect gerechticheyt, soect ootmoedicheyt, op dat ghy inden daghe des toorens des Heeren, moecht verborghen worden, >&=c. 

A. Ver. S.
Miches 4. vers. 2.
Coemt laet ons opclimmen, tot den berch onses Heeren, onses Godts Jacobs, op dat hy ons zijne weghen leere, ende op syne paden mogen wandelen, want van Sion sal die Wet wt gaen, en des Heeren Woort van Jerusalem.
1577.

    
{==A2r==} {>>pagina-aanduiding<<}

Groete.

A. VER. S. een medeghenoot der Gemeenten Jesu Christi, die om die belijdenisse der waerheyt ben veriaecht, veruolcht, berooft, ende na mijn leuen ghestaen, wensche veel ghenade ende vrede, liefde ende barmherticheyt, van God onsen lieuen Hemelschen vader, door synen Sone Jesum Christum, alle vrienden, broeders ende susters inden Heere, die nu hier ende daer verstroyt zijn, op dat wy hier in dese blinde verkeerde, erghe ende boose werelt, in dese laetste ende periculose daghen, onder dit Phil. 2.15 arch ende verkeert gheslachte, met een opgheheuen hooft mochten wandelen, Jae onsen hemelschen 1. cor. 1.24 roep also waernamen, dat wy de lendenen onses ghemoets Luc. 12.35 opschorten, onse lichten ontstaecken, in onse Siele brandende, voortginghen, Jae dat onse sprake aen allen canten, met dat mat. 5.13 sout des godlicken woorts also vermengt ware, dat wy met woort ende wandel, sulck een getuygenis van ons gauen, op dat een yegelick mensche door onsen wandel mat. 5.14 mochte spueren, dat God onsen Vader ende wy kinderen des Alderhoochsten door Jesum Christum gheworden zijn, op dat daer door, ende met werckinge Godes, die blinde werelt eenmael mocht recht opwa

{==A2v==} {>>pagina-aanduiding<<}

ken, haer bekeeren, boete doen, den mar. 1. 15. Euangelium van herten geloouen, op dat het rijcke Christi daghelicx vermenichfuldige ende toeneme, ende dat rijcke des Satans verualle ende afbreke, op dat sy mede, seg ick, deelachtich werden, dat vruechdenrijck, dat eewighe heyl, van Jesu Christo, die daer is een ghetrouwe getuyghe, apoc. 1.5. een prince der Coningen, op aerden die ons bemint heeft, ende gewasschen van onse sonden in zijnen bloede, en heeft ons tot Coninghen ende Priesteren ghemaect, voor God ende zijnen Vader,
den welcken sy eer ende ghewelt van eewicheyt tot eewicheyt, Amen.



{==A4r==} {>>pagina-aanduiding<<}

Vermaninghe tot boete.

HOort ghy menschen kinderen opent v ooren O ghy dooue Ja. 4.8 bereydet uwe siele ghy hertneckighe Esa.1.16. Jere.4.14. wast u ghy onreyne, reynicht u ghy Melaetsche doet u bose wesen verre van u wech ghy sondaers, hoe langhe, hoe lange willen noch by u die schadelijcke ghedachten zijn, hoe langhe wilt ghy noch dwaes Hos.4.16 ende dul zijn, hoe langhe wilt ghy noch Psal. 82.5 in die duysternisse wandelen en die een sonde op die ander Jer. 9.3 hoopen, och mensche hoe langhe wilt ghy noch uwen lust tot Jere. 9.5. spotternie hebben, lichtueerdicheyt ende ydelheyt, voortbrenghen, hoe langhe wilt ghy noch der werelt dienen, het vlees ende den lust der ooghen beleuen in een psa. 40.5. pralich, prachtich, houeerdich leuen, u aertsch lichaem verchieren ende op proncken, hoe lange wilt ghy noch O ghy verdwaelde van den weghe des Heren dat onsculdige bloet Gene. 4.3 2.pa.24.20. Mat. 23.33. Luc. 11.51. verghieten, het welck uwe vooruaders vanden beghinne altijt ghedaen hebben, ende laden also op u alle dat bloet dat op aerden ghestort is, van den bloede des Rechtueerdigen Abels aen tot op dat bloet Sacharias des soons Barchi, den welcken ghy gedoot hebt tusschen den Tempel ende den Altaer, ende veriaecht veruolcht ende doodet noch die knechten des Heren tot op den dach van heden, O wee wee de sulcke in den dach des Oordeels, hoe langhe wilt ghy noch o mensche op die verganckelicke Psa.52.9 Jer. 17.11. Luc. 12.19 Rijckdommen hopen, ende den eenen acker aen den anderen trecken, ende also dat goede saet des Goddelicken woorts van die Luc. 8.14. I. Tim. 6.9. doornen ende distelen in uwe Siele laten tondergaen ende verdrucken, och hoe langhe wilt ghy lieden noch in dese leste ende perijkelose dagen d.4. Esd. 16.48  metten geroofden buet uwe steden, huysen en personen verchieren, hoe langhe sal haet nijt, twist, twedracht, moorden, wurgen, branden, stelen onder v lieden ouer uwen naesten noch residentie hebben, hoe langhe sult ghy mensche noch den Esa. 1.3. Jere. 8.4. tijt van vrom te worden vertrecken, ende den dach der boete wt stellen, O neen neen mensche, neempt niet langher Sie. 18.25 Acto. 3.19. be-

{==A4v==} {>>pagina-aanduiding<<}

raet noch wtstel, en vertrect toch niet den eenen dach aenden anderen, want des Heeren mat. II. 30 iock is licht, ende zijn last en is niet swaer, nu ist noch den tijt van 2 Cor. 6.2 bekeringhe, nv is noch den dach van Salicheyt, daerom een ijder spoedighe hem Ep. 5.14 ende staei op wten slaep der sonden Jac. 4.10., verootmoedighe sich voor den alderhoochsten, buyghe de Heb. 12.12. knien sijns herten, roupt wt het binnenste zijnder Sielen Luc. 18.2 sonder op houden, oft God eenmael genade gaef dat v gebet door de Ec. 35.27 wolcken dronghe ende door den hemel braeck ende also tot die Ooren onses Gods ghenaeckte, so mochte v des heeren Jaco. 1.6. wegen bekent, ende zijnen wille gheopenbaert worden, O menschen laet v onderwijsen Pro. 2.2. leert wijsheyt soe sult ghy God vresen, want die vreese des Heeren is het beghinsel der wijsheyt, ende zijne Eccl. 1.26. tacken die groeyen eewichlijc, O mensche wie sijt ghy, opent uwe ooren ende aenhoort de stemme uwes godts, luystert op de reden der propheten Jer. 6.16. Cant. 5.6., maeckt v op de straten, tredet op die wegen vraecht naer den alder oudtsten wech, na den wech des eewigen leuens, en hy sal v spreect de Heere heere gewesen worden, maer wie isser uwe een die na God vraecht, wie sucht, claecht, huylt ende weent ouer zijne misdaden en ongerechticheden, O ghy traghe onnaxame, erghe, verkeerde, ende blinde werelt, wie worter oytmoedich, lancmoedich, saechtmoedich, ende Arm van gheeste, wie isser verslagen in zijn ghemoet, wie worter reyn van herten, wie isser met barmherticheyt ontsteecken, wie laecht daer naer den vrede des Heeren, wie zijnse die daer hongeren naer dat Hemelsche Manna, wie isser toch die daer dorst nae de Fonteyne des eewighen leuens, om also inder Sielen versadicht te worden, wie isser die naer dat gelooue vraecht, Ja wie spreect daer tot zijnen vrient, komt laet ons tot dat huys des heeren, den berch Sion, die stadt des leuens ende dat nieuwe Jerusalem ghaen, wie bereydet hen tot den strijdt om teghen zijn eyghen vlees, hel, duyvel, doot te campen, wie neyghet zijne ooren naer dat gheluyt der Basuynen, ende wie schicke hem naer der Trompetten gheschrey, Och wie

{==A5r==} {>>pagina-aanduiding<<}

isser die haer van den Enghel des Heeren laten teeckenen in haer voorhooft metten naem des hemelschen Jerusalems, om also onsen hooftman Christum Jesum den hertoge des gheloofs naer te volghen ende zijn gheboden te beleuen: O neen neen ghy traghe, meent ghy dat ghy v voor de ooghen des heeren altijt cont verberghen, ofte meent ghy in uwe Hutte eewelijcken op der eerden in wellust des vlees, ende naer den wil uwes herten te leuen, ofte en weet ghy niet dat de here heeft oogen Apo.2.18 als vier vlammen, kent ende weet alle v Jer.11.20 ghepeysen, ghedachten ende wercken, ick wil spreckt de Heere mijne hant wt strecken ouer de inwoonders des lants want sy bedrijuen Jer. 6.13 ende .8.7.alle ghiericheyt cleen ende groot, beyde de Propheten ende Priesters, leeren allegader valschen Gods dienst ende troosten het volck in haer ongeluck,, ende seggen vrede vrede, daerom sullen sy beschaemt blijuen omdat sy sulcken grouwel bedrijuen spreect den heere, maer hoe den dach des heeren meer naeket, hoe dat daer weynigher menschen zijn die des heeren stemme, woort ende waerheyt ghehoor gheuen, te recht spreckt den heere van v ghy sondaers, dit volck es wijs ghenouch a quaedt te beleuen maer ghoet doen en willen sy toch nier leeren, wanneer O mensche wilt ghy dan eens eenen dach verkiesen om Josu. 24.25. 4. Reg. 23.3  met God een verbont te maken, dat onrecht te mijden, ende dat quaet te haten, den heere te dienen wanneer wilt ghy eens een naedencken hebben, O ghy versteende volcken op aerden, want de dagen der straffinge, sijn nv voor handen 4. Efd. 15.15. die Werelt sal trueren, Jae wee wee der werelt ende die daerinne woonen om der sonden wille sullen die 4. Efd. 15.15. steden verschrict worden die huysen beuen, ende die menschen sullen vreesen want dat 4. Efd. 16.15 vier is ontsteecken ende ten sal niet wt gheblust worden, al roupt ghy dan wee mijns wee mijns, wie wil my in dien tijt ontslaen, so sal u toch den heere eensaem laten, want het beghin der smarten ende veel suchtens, het beghin der dierten, ende veel dooden, het begin des Crijchs en die gheweldige sullen verschricken, iae het be-

{==A5v==} {>>pagina-aanduiding<<}

ghin der quaden ende ghy sult alle beuen, wat wilt ghi dan doen ghy die nu naer uwes hertsen lust sin ende ghemoet wandelt, dan en Sep.1.18. sal uwen schat ghelt, goet, ofte rijckdom in dien dage niet helpen, noch uwen hoochmoet ofte wellustich leuen en mach v niet beschermen spreect de heere heere.

HIer om waeckt Ko. 13.11. Eph. 5.14. waeckt O alle ghi die daer slaepet, staet op ghy luye, recht op v Heb.12.13 hoofden tredet op uwe voeten alle ghi onnarame, ghy die daer in uwe Efec. 16.6 sonden ende ongerechtiche den versmoort licht, wordt I. Tes. 5.7 nuchteren ghy dronckene beulijticht v tot den dienst des heren ghy traghe, daelt neder, daelt neder alle ghy hooghe Mich. 6.1 berghen, verschrickt ende beeft ghy hueuelen verschuert ende splijt v van een alle ghy steenclippen Jo. 11.25 verrijst ghy doode, staet op wt dat graf der sonden want dat 4. Efd. 16 15. vier is voorhanden, ende den Yuer dijns Gods salt aensteken, hoe langhe wilt ghy dan noch O ghy blinde werelt in uwe sonden, iae in uwen bloede van dat hol der voeten  tot bouen uwen hoofde toe versoncken ligghen, hoe langhe wilt ghy noch blint, stom, ende doof zijn, ende uwe oogen, lippen, ende ooren niet laeten openen, hoe zijn uwe Sielen so versteent, ende uwe herten, herder dan eenen Diamant gheworden, hoe sijt ghy so verurempt van dien die v naer zijn beelde gheschapen heeft, ende soe verbittert ouer dien die v so liefflick, vriendelick, ende goedertieren is, hoe zijn uwe steden, huysen, ende personen soe verwoest voor die ooghen des Heren, hebt ghy gheen naer dencken O ghy hoghe ende leghe, Arm en Rijck, cleen ende groot heeft v die Here niet gewaerschout en vermaent, waerschout v den alderhoochsten niet dach ende nacht om den toecomenden toorn te ontvlieden, waer thoe gheschieter, Oorloghe, Pestilentie, ende dieren tijt, en staet nv niet in de werelt, het een volck teghen dat ander, en laet die Here niet donderslagen gheschieden ende blixemen buyten vuyten hoghen Hemel voor v oogen neder dalen ende wie isser toch van v allen die hem daer door ontsettet, wiens herte worter beroert, wiens ge- ghemoet isser verslaeghen, wie vraechter Acto. 9.6. eens 

{==A6r==} {>>pagina-aanduiding<<}

met Paulus Heere wat wilt ghy dat ick doen, O ghy verachters van des Heeren onderwijsinge wilt ghy altijt verdoolt ghaen, en claecht dye Pro.1.20. wijsheit niet daerbuyten, en laet sy haer niet horen op der straten, en roupt si niet in uwe dueren, voor aen die poorten onder dat volck, hoe langhe wilt ghi noch onwetende, onwetende zijn en uwen lust tot spottery hebben, wie hanckt de Wet des Heeren aen zijnen Pro.3.4 halse, ende wie schrijftse inde Tafele zijns hertsen ick recke spreeckt den Heere mijn handt wt ende niemandt en achter daer op, die Efai. 33.7. boden des Heeren die roepen daer buyten  ende die Enghelen des vredes die weenen bitterlijcken ende segghen die paeden zijn woest daer en ghaet niemandt op der straten niemant en hout noch trouwe noch geloue, daerom spreeckt oock de Propheet Hoseam, de Heere heeft oorsaeck Hesa.4.3 te schelden met de inwoonders des lants want daer en is geen Liefde, geen trouwe, geen woort Godts meer inden lande, dan Goodts lasteren, lieghen, moorden, steelen ende ouerspel doen, heeft die ouerhant ghenomen ende de een bloetschult compt naer dander, secht toch ghy verdwaelde vanden wege des Heren, en zijn uwe wercken niet al ydelheyt, lichtueerdicheyt, dertelheyt, wellusticheyt, houerdicheyt, in brassen en suypen, in danssen en springhen, in cameren en onuerbaerheyt, in haet twist kyuage, ende benijdinghe, ende v herten en zijnse niet met begheerlicheyt, ghiericheyt, ende sorghe deser Neringhe, van ghelt ende ghoet onsteken, en iaecht ghy niet alle naer een verghanckelicke Crone, en ist niet met v allen also, dat ghy veel meer souckt der weerelt, het vlees ende den mensche te behaeghen dan uwen schepper, en ghaet het niet also toe, wat den Coninc wil dat doet den Rechter, ende wat den Rechter voorgeft dat consenteren die ondersaten, de Mic. 3.11. Rechters rechten om geschencken, de Priesters predicken om loon, ende de Propheten waerseggen om ghelt, wee wee v ghy Rechters ghy die daer om t gheschenck onrechte vonnissen wijst, die eensame weduwen verdruckt, ende die wesen niet voor en staet, wee wee v ghi vremde Jere. 23.1 Ezec. 13.3 ende 34.1 herders ghy die van Godt niet ghesonden en

{==A6v==} {>>pagina-aanduiding<<}

zijt, ghy die de menschen cussens maect onder den armen, ende peulluwen totten hoofde, ghy volghet al uwen eygen geest, ende predict Inegenen, dat woort der lasteringen breect hem nu aen allen canten wt, daerom spreeckt de Heere, sulcke herders Exe. 13.9. en sullen in de vergaderinge mijns volcks niet zijn, noch in dat ghetal des huys Israels en sullen zijn geschreuen worden, daerom dat sy mijn volck verleyden, ende prediken haer vrede als mijnen toorn noch over haer hangt, want  sy plaesteren al, spreect die Heere, met quaden kalck, maer ick wil eenen draeywint laten stormen in mijnder verbolgentheyt, ende Eze. 13.16 eenen plasregen mijnen toorne, ende groote hagelsteenen in mijnder gramschappen, die sullen die mueren omstooten, also dat haer gheheel timmeragie sal verschuert ende gebroken worden, O ghy ellendige herders waer wilt ghy v dan verberghen, waer meent ghy v dan te keeren Eze. 34.3., want het vet ende de wolle der schapen, sal v als dan beschuldigen: Daerom, om dat ghy de kudde daer voor gheweydet hebt. O wee, wee, v alle ghy arme schapen, die v van alsulcke herders laet weyden op dat dorre lant, daer toch uwe Siele niet en mach gespijst, noch ghelauet werden: hoe roemt toch mensche dat ghy so gheringe loopt, na dat suerdeech der Pharizeen, ende drincket so geerne vanden wijn, die met water vermengt is, ende versmaeyt also, dat broot des leuens dat hemelsche Manna, ende en drinct niet vanden wijn die daer claer, louter, ende onuerualscht is, segt, isset niet mensche, daerom, om dat ghy beyde den rechter ende prediker, beyde uwen vrient ende de mensche, beyde der werelt ende v eygen vlees, sout mogen behagen, ende also in uwe huysen, in uwe neeringhe ende coomanschap, in een ruym ende gemackelick leuen, sout mogen blijuen sitten, om verganckelicke schatten, gout ende siluer by een te vergaderen, O neen, neen, mensche schaemt v, verbercht v, huylt ende weent, schrict ende beeft, voor dat vier, Nah.1.2 des yuers dijns Gods, ghy Rechters, ghy Predikers, ende schapen, die alsulcken wandel, werck, verkiest, beleeft ende naercoemt, het is ingegaen den wech Caims,

{==A7r==} {>>pagina-aanduiding<<}

ende gheuallen inde dwalinghe Balims, omt Jud.I.II. gewins, wille, die vergaen zijn inden oproer Core, ghy sijt alle, wolcken sonder water, kale onvruchtbare bomen, twemael verstoruen ende wtgewortelt, wilde gholuen der Zee die haer eyghen scande wt schuymen, hoe sijt ghy mensche aldus op dit aertsche gesint, waerom stopt ghy also uwe ooren, voor dat gheluyt der Hemelscher basuynen, ende sluyt uwe oogen voor dat claere licht der sonnen, waerom verherdet ghy uwe herte dat die claere morgen sterre niet en mach in v schijnen als den dagheraet. Och hoe is dat Goudt van v lieden so gheheel Clage Jeremie.4.1. verdonckert, ende dat sijn Goudt so eyslijck gheworden, want de steenen des heylichdoms, liggen op alle uwe straten verstroyt, de waerheyt is by v wech gheuloden, ende de lueghen heeft haer naer by ghemaeckt, Och hoe is dat Esa.59.14 recht onder v lieden soe te rug gheweecken, en die gherechticheyt verre van v afghetreden waerom en mach dat recht niet ten voorschijn comen, tis met v al neen neen, want de waerheyt die wert geuangen gheleyt, en wie vanden quaeden afstaet die moet allemans roof zijn, siet mensche sulcx siet den heere ende het behaecht hem quaelijck datter gheen recht en is.

HIerom ghy sondaers, ghy ouertreders, ghy moetwillighe dwaelders, alle ghy spotters, met des Heeren woort ende Ordonnantie, Tis Esa. 1.16. lanck genouch des lust uwes vlees, den homoet uwes herten, de begeerlickheyt uwer oogen beleeft ghedient ende naer ghecomen, tis lang ghenouch den last der sonden op uwe Exo. 1.11 schouderen ghedraghen, knechten Pharos ende des duyuels gheweest, tis hooch tijt wt Egipten lant, die 4.Es. 2.36. Blinde ende verkeerde werelt te vlieden, want uwe sonden, misdaden, en ongherechticheden, uwe vuyle ende stinckende ombehoorlijcke wercken, v quaet hert, ende boose gedachten, sy zijn al door den hoghen Hemel, opgheclommen, ende voor dat Gen.6.5. aenschijn des alderhoochsten verschenen ende beschuldigen v O mensche inde teghenwoordicheyt des Lams ende der Enghelen.

{==A7v==} {>>pagina-aanduiding<<}

HIerom o mensche alle ghi die op den aertbodem in uwe sonden en misdaden verstrickt zijt, waer wilt ghy v toch keeren? waer meent ghy v toch te verberghen? waer sult ghy v wenden? in wat speloncke sult ghi cruypen, oft wat berch sal der staende blijven, die v mach beschermen; want I. Tessa. 2.16. den toorn des Heeren wil wt breken, ende met den 2. Tes. 2.8 adem sijns monts dat aertrijck slaen, het is al o mensche voor sijnen ooghen, verontreynicht hemel ende aerde om der sonden wil 2. Pe.3.10, die aerde ende die wercken die daer in zijn sullen branden, ende die elementen des hemels sullen van hitte smelten, dan en isser noch Pro. 1. 22 vre noch tijt meer tot bekeeringhe, dan en mach v huylen, claghen, suchten, kermen ende weenen niet helpen, want die Heere Heere is een Nah. 1.2. yverich God ende een wreker, ia een wreker is de Heere, ende toornich, die Here is een wreker teghen sijne tegenpartijders, die het zijne vyanden niet vergheten en sal, want hi roemt die daer toecomende is, ende en sal niet vertoeuen, Ja hy Esa. 3.13. coemt ten oordeel metten outsten zijns Volcks, ende met zijne Vorsten, met een veltgheschrey I. Tes. 4.16. ende stemme des aerts enghels, ende metter baesuynen. Want ghy hebt (spreeckt den Heer) mijnen wijnberch verwoest, ende den roof der armer is in uwen huyse. Als dan sal die Da. 12.12. Zee ende die Aerde hare dooden geuen, ende alle oogen sullen dat Lam sien sitten opten stoel, ooc die, die in hem Apo. 1.7.  ghesteken hebben sullen hem aenschouwen. Dan sal die Johe. 2.31 Apo.6.12 sonne in duysternisse, ende die mane in bloet veranderen, die sterren die sullen vanden hemel vallen, ende die crachten des hemels sullen haer beweghen, die lieden sullen banghe zijn, want die Math. 24.29. Luce. 21.27. zee ende water goluen sullen bruyschen, ia de sondaeren sullen versmachten van vreesen. Dan sult alle ghy houeerdighe, die nv in wellust ende pomperye sidt, ghy dronckaerts Gal. 5.19., giertgaerts, afgoden dienaers, ghy die uwe wercken zijn, haet, moort, suypen, brassen, ouerspel, hoererije, onreynicheyt, dertelheyt, toouerije, vyantschap, twist, benijdinghe, toornicheyt, ghekijf, tweedracht, secte, en onghelooue etc. Ghy alle die de aertsche dinghen meer bemint dan uwen schepper, om een weynich tijt-

{==A8r==} {>>pagina-aanduiding<<}

lijck welleuens, dan sult ghy secht den Prophete alle roepen wt ancxt ende vreese uwes herten Efai. 2.19. Apo.6.15.: O bergen berghen valt op ons ende bedeckt ons voor dat aen sicht des geens die op den stoel sidt, ende voor die gramschappe des Lams, want den dach zijnder gramschappen is gecomen, wie van staende blijuen? Dan sullen sommighe hare afgode worpen inde speloncken der berghen, ende van vreesen niet weten waer dat si vlieden sullen, hoort hoort toch menschen wiens Esa. 40. 6 I. Pet. 1.24. vleesch is als hoy, ende uwe heerlijcheyt ghelijck een bloeme des velts, hoort toch wat den Prophete seyt Esa. 13.8.: Verscrickinghe, ancxt ende smerte sal den sondaer ouer comen, haer sal so banghe zijn als eender die baert, want siet den grooten dach des Heeren die coomt grouwelijc, toornich, grimmich, om dat lant te verdestrueren, ende die sondaers daer wt te vernielen.O mensche latet v ghewaerschout zijn, schrickt ende beeft beyde mannen ende vrouwen, knechten ende maechden, arm ende rijck, want den Apo. 14.15 Engel des Heeren die coemt, ende heeft zijne seysen inde hant ende soo spreeckt die Heer slaet aen, slaet aen met uwe schertpe sickele ende snijt die rancken der aerden af, want hare druyuen zijn rijp, ende si worden gheworpen inde groote wijnpersse des toorns Gods, daer moet ghy toch drincken wt den kelck der gramschappen Gods, met vier ende met solpher ghequelt worden, ende den roock uwe qualen sal opclimmen van eewicheyt tot eewicheyt. Daerom Johe.2.12 bekeert v, bekeert v, want desen dach die Apo. 16.15 coemt als een dief inder nacht, eer dat hy v ouerualle, want des Heeren groten dach is na by, ende haest tot hier. Want als dat gheroep vanden dach des Heeren comen sal, soo sullen die stercke dan Seph. 1. 14 bitterlijc screyen, want desen dach is eenen dach der gramschappen, ende eenen dach der droeffenisse, ende des ancxt, eenen dach des onweders ende tempeesten, eenen dacht der duisternisse ende donckerheyt, eenen dach der wolcken ende des neuels, eenen dach der basuynen ende trompetten. Dan will ick spreeckt den Heer de lieden so bange maken dat sy rontom sullen gaen ghelijck de blinden, daerom dat sy teghen my ghesondicht heb-

{==A8v==} {>>pagina-aanduiding<<}

ben, haer bloet sal wtghestort worden ghelijc oft stof waer, ende hare lichamen sullen ligghen ghelijck oft dreck waer. Wat sal v dan helpen ghy hoghe berghen, hueuelen ende steenclippen, die nv by nae niet en weet met wat achterclap, luegentael, smaet, laster, ende schande ghy den armen mensche ofte kinderen Gods wilt beswaren? Ja uwe lichamen die maer slijck, aerde en stof en zijn by naer niet en weet met wat heerlijcker cieratie ghy die sult opproncken ende behanghen. Dan en sal v gout noch v siluer, noch v hoochmoedich leuen, in dien dach niet beschermen, spreect de Heere, want daer coemt eenen dach die Mal. 4.1. branden sal ghelijc eenen ouen, dan sullen alle stoute ghewelt ende onrecht bedrijuers ghelijck als stroy zijn, ende dien dach des Heeren salse aensteken, ende en sal haer noch tack noch wortel ouer laten blijuen, maer dat gantsche lant sal doort vier zijns ijvers verteert worden, want die Heere wilt corts een eynde maken met allen den ghenen die inden lande woonen.

WEe, wee v alle ghy die uwe herten verherdet, ende en laet v dese waerschouwinghe niet ghenoech zijn, om dese toecomende straffe te ontulieden. O mensche niemant en trooste sich seluen in onghemack, op dat ghy als dan niet allendich beuonden en wert, want so seyt den Propheet. Men sal haest roepen Amo. 5.18 O wee, wee want des Heeren dach sal zijn ghelijck oft yemant voor eenen Leeu vloot, ende dat hem eenen Beer ontmoette. O mensche waer wilt ghy v dan keeren oft wenden, sult ghy alsdan niet willen dat ghy als nv hadt die stemme des Heeren ghehoor ghegeuen, boete ghedaen, den Euangelium ghelooft, uwe cieraet van uwen lichaem gheschuert, asschen op uwen hoofde ghestroyt, ende sacken aen uwen lijue ghetoghen, hoe sult ghy v dan keeren ende wenden in uwe herten, verslaghen zijnde ouerdenckende, hadden wy noch eenen tijt van boete, hoe souden wy ons met vasten ende bidden, met suchten, claghen ende weenen tot den Heere begheuen? hoe souden wy bermherticheyt saeyen ende liefde oogsten? hoe souden wy onse tonghe be-

{==B1r==} {>>pagina-aanduiding<<}

    dwinghen van achterclap, ons voor haet, nijt twist, kyuage ende tweedracht wachten, hoe heylich, kuyselijck ende godsaelich wilden wy ons dan draghen, hoe soberlijcken wilden wy dan die scepselen Gods ghebruycken, och hoe souden wy dan hongheren nae de gherechticheyt, hoe wilden wy dan den hongherighen spijsen, ende den naecten cleeden, hoe wilden wi ons dan begheuen tot dat verstotene verachte volc dat nieuwe Jerusalem, die stadt des vredes, ende de een den anderen metter hant leyden, ende segghen: Coemt laet ons opclimmen tot den berch Sion, op dat wy horen die stemme der boden die daer vrede vercondighen, die daer segghen tot Sion dijn God is Coninck. Dan en wilden wy noch om ouericheyt ofte ghewelt, noch om vriendt ofte maech, noch om de menschen ofte wellustich leuen, noch om vrou of te kint, noch om ons eygen leuen naer te laten den Heere te dienen, ende op zijn weghen te wandelen, sulcx te ouerleggen, o mensche in dien tijt en sal v toch al niet helpen noch verschonen, want 2. Cor. 6.2 nv ist den tijt van bekeering, nv ist den dach van salicheyt. Maer om dat ghi mensche als nv de stemme des Heeren geen gehoor en geeft, so en sal v ooc den Heere als dan niet Pro. I.28. antwoorden al ist dat ghy dan tot hem roepen sult. Daerom laet v onderwijsen ende leeren, ende laet naer het vleesch ende zijne lusten te beleuen. Vliet dertelheyt, vliet wellusticheyt, vliet die blinde werelt, ende haere wercken, ende hoort wat den Propheet seyt. Wee, wee den ghenen die smorghens Esa.5.II. vroech op zijn om haer tot dat suypen te stellen, ende sitten tot inder nacht, tot dat haer den wijn verhittet, ende hebben herpen, psalters, trommelen, pijpen in haer brasserijen, ende en sien op dat werck des Heeren niet. Daerom heeft die helle haer kele wijt op gedaen, ende haer kaken bouen maten wijt op ghespert, also dat daer inne varen beyde die rijcke ende die vrolijcke etc. Merckt mensche den wech is Mat.7.13 breet ende wijt die daer leyt totter verdoemenisse, ende veele zijnder die daer op wandelen. Hierom seyt den Propheet is den Esa.5.25 toorn des Heeren vergramt ouer zijn volck ende slaetse dat de berghen beuen

{==B1v==} {>>pagina-aanduiding<<}

dat haere lichamen zijn ghelijck als dreck op der straten, ende noch is zijnen toorn ontsteken, Ja onsen God coemt ende en sal niet stille zijn Psal. 50.3, een verslindende vier gaet voor hem henen, ende rontom hem een groot onweder, op dat de godloose als kaf voor zijnen ooghen verstuyue.

    HIerom alle ghi inwoonders des lants, beyde hooch ende leech, ghy alle die noch die dorre wouden, ende beemden gelijc zijt, wiens acker niet voort en brengt dan Hebre. 6.8 doornen ende distelen, hoe zijt ghy so ghewortelt in dat droghe lant, en voele ghy noch niet, de straffe is voor handen, daer coemt een groot onweeder, een Psa. 50.3 verslindende vier coemt daer wt die hoochte, wilt neder dalen, ende sal v beyde die dorre wouden, ende beemden, doornen ende distelen, verteeren, verslinden, ende wechnemen, hierom zijt verschrickt ende beeft ghi verwoeste lant, ontsettet v tsamen ghy bergen ende steenrotsen, ghy hueuelen ende steenclippen, huyle ende weent, truert ende claecht, laet de wateren des drucx des ancxt ende der benautheyt aen allen canten van v hen wech vlieten, want die ackerlieden zijn weynich, ende dat dorre lant en wort niet geploecht. Hier huylt Johel. 1.9 ghy Priesters des Heeren, claecht ghy dienaers, becleet v met sacken, heylicht den Heer een vasten, want dat vee dat sucht, die runderen sien clagelijc, ende die schapen die versmachten, want daer en is gheen weyde. O ghy vee runderen ende schapen, ghy die dat onvruchtbare lant ghelijck zijt, weent bitterlijck dat uwe ooghen loopen als waterbeken, en dat uwe tranten ouer uwe Jere.9.1 wanghen springhen als fonteynen, laet die wateren des drucx tot binnen aen uwe siele ghenaken, op dat dat dorre ende drooghe lant vochtich worde, die doornen ende distelen aen alle canten moghen verdwijnen, stelt v aen die waterbeken beneffens der riuieren ghy verdorde boomen, op dat ghi van die springhende wateren die daer vlieten vanden hof Edom, moecht besproeyt worden, ende also groenen voort ende voort.

{==B2r==} {>>pagina-aanduiding<<}

NU alle ghy menschen Kinderen dye daer schrict ende beeft voor dat Oordeel des heren, ghy die een naer dencken hebt in uwe Siele om voortaen te treden in die vruchte Godes, ghy die de waeteren des drucx ouer uwe wangen laet vlieten, ghi die daer tredet met een verslagen gemoet, ende gebroken Siele, ghy die sucht claecht huylt ende weent ouer v voorleden misdaden sonden en ongherechticheden, O alle ghy Mic. 6.2. hueuelen berghen ende steenrotsen, worpt v ter neder hoort de stemme Mar.1.3 des roupers inder woestijne, wordt te saemen een effen ende slecht landt, truert ende weent, wort moede van suchten, daelt neder ter Hellen inden ondersten Kuyle als die eensame ende verlaten Psal.6.7., maeckt uwen leger nat met uwen tranen, ende sijt ouer al beancxt, want de Here is rechtueerdich, ende een strenghe Rechter, ouer de sonden en misdaden, so seyt den Propheet Psal.5.6. de groot sprekers en bestaen niet voor de ooghen Godes, God is viandt alle misdadighe, hy verdoet de lueghenaers, ende heeft eenen gruwel aen den bloetgierighen, maer Eccl. 2.13 ghenadich ende barmhertich is de Heere ouer die, die daer verslaghen van ghemoet, ende ghebroken van gheest zijn, ouer dien die daer suchten claghen ende weenen, want in die dagen des drucx so vergheeft hy de sonden.

REcht v dan op O ghy Truerende, sijt niet meer traech ghy verslaghene, wilt niet langher slapen ghy ootmoedighe, maer wordt wacker ghy benaude, roupt wt dat diepste uwer benautheyt tot den Here met den Prophete, hoort mijn ghebet Here  Psa. 39.23 ende vernempt mijn crijschen Here, verhoort mijn roepen ende aensiet mijn tranen treckt my wt den grousamen Cuyle, verlost my vuyter Hellen ende leyt my Heere wten modder, stelt mijn voeten O Heere op eenen steen dat ick ghewis treden kan, op dat ick my verquicke eer dat my dit leuen beswijcke, laetet v wel gheuallen Heere dat ghy my verlost, haest v toch Heere my te helpen want my heeft psa.40.13 omrinckt lijden sonder ghetal, mijn sonden hebben my aenghegrepen dat ick niet sien en kan, haerder is meerder dan

{==B2v==} {>>pagina-aanduiding<<}

haren op Manas. I. mijn hooft, ick en hebbe O Here geen rust want ic heb uwen toorne ouer my verweckt, ick hebbe Heere groot quaedt voor uwen ooghen ghedaen, mijn sonden mijn boosheden zijn opgeclommen O heer tot inden hoghen Hemel, ende voor v heylige aenschijn verschenen, daerom buyghe ick O heer de knien mijns herten, ende bidde v om ghenade, O heer ick hebbe ghesondicht iae ghesondicht heb ick ende belijde mijn misdaet, daer om O Heere heere, vergheuet my ende sijt mijns ghenadich eet.

    SIet mensche so moet ghy v voor den Heere verootmoedigen, met Luce. 7.38 Maria magdalena v voor die voeten Christi ter neder worpen, uwe tranen ouer uwe wanghen storten, uwe sonden en misdaden belijden, ende seggen met Salomon Can. 1.6 O heere gheeft my te kennen waer dat ghi weydet, op dat mijn siele mach comen by de kudde uwer ghesellen, stelt v met de bruyt in Canticorem op der straten Cant.5.6 ende vraecht naer den Here die uwe Siele bemint, climpt op tot den Mich.4.2 berch Sion, ende tredet naer dat nieuwe Jerusalem, op dat ghy een vrye knecht des Heren een burgher ende huysgenoot van die Heylige stadt Gods moecht worden, want onsen Godt es een Coninck, Prins, Vorst, Heer, Eph. 5.19 hooft ende rechter ouer dese heylige stadt, ende heeft seeckere Poletien mat. 19.17 geboden, rechten, ende zeeden, ouer sijne borgheren ende medeghenoten deser stadt inghestelt, beuolen, naer te comen, te beleuen ende te ghebruycken, wiens gheboden rechten ende seden van Godt den rechtueerdigen rechter inghestelt, moeten haer dese Burghers Jerusalems onderworpen, naer comen ende beleuen, want desen Rechter heeft in zijn een Psa. 7.12 een Sweert, ende in dander hant barmherticheyt, wilt men hem niet beker en noch zijn rechten onderhouden, so heeft hi zijn Sweert gewettet ende zijnen boghe gespannen, dootlick gheschut daer opgeleyt, ende zijn pijlen staen om te verderuen, maer hy strect zijn Esa. 55.7 Esech.18.27 barmherticheyt ouer alle die haer tot hem bekeren, boete doen, den Euangelium gelouen ende zijn polecien rechten ende seden naer comen ende beleuen.

{==B3r==} {>>pagina-aanduiding<<}

COemt compt dan Sie. 24.23 herrewaerts O alle ghy die daertruert, coemt ende wilt v verblijden, compt O ghy Luc. 10.34 ghewonde wilt v vermaeken, compt ghy gequetste laet v verbinden, compt alle ghy die daer Ma. 11.28 belast ende beladen zijt, compt Christus sal v ontladen, compt O ghy dode rijst wt den graue wort leuende Eph. 5.14 staet op wten slaep der sonden, compt O alle ghy nederghedaelde ter hellen ghy beancxste in uwe Siele ende ghy verslaghene van ghemoet, ghy dye uwe Math. 5.4. Traenen ouer uwe wanghen vloeyen laet dach ende nacht, compt v trueren verandre in blijschap, heft op uwe hoofden want de poorten der hellen zijn gebroocken, ende het  Apo. 12.16 ghewelt des duyuels is ter neder gesmeten, compt alle ghy die Mat. 5.6 daer honghert naer die gherechticheyt, compt ende eet van dat Manna dat vanden Hemel is neder ghedaelt, compt O alle ghi die daer dorstet, compt tot de Apo. 21.7 ende. 22.17 Fonteyne des leuens, compt altesamen hoch ende leech, arm ende rijck, cleen ende groot, compt ghy Ma. 22.2 Luc. 14.17 ghenode tot dye Maeltijt des Lams, compt verciert v ende treckt v Bruyloft cleet aen, compt laet ons Esa. 2.3. Apo. 21.9 op climmen totten berch Syon die Bruyt des lams die heylighe stadt dat nieuwe Jherusalem, daer hoortmen de wachters des Heeren op den Mic. 4.8. toorn eeder met nieuwen tongen singen, daer slaetmen die Johel. 2.1. Trompetten, ende die Basuynen gheuen haer gheluyt, daer hoortmen dat vrolijcke geschal der dochter Sion, daer hoortmen de lieffelijcke stemme der boden des Heeren, Esa. 52.7. wiens voeten lieflijck zijn, daer roepmen aen allen enden wt uwen God is Coninck, daer springhen die fonteynen des leuens Apo. 22.1. claer als christal midden inden Paradijse Gods, daer is den Can. 2.II. winter verghaen ende den somer verschenen, daer wast dat hout des Leuens, iae daer ontfancktmen den  Esech. 9.4 Apo. 3.12.7. naem des nieuwen Jerusalems in zijn voorhooft, daer hoortmen dat nieuwe liedeken singhen van die Apo. 14.3. 144. duysent die vander aerden ghekocht zijn, voor den stoel Gods ende den Lamme, daer worden die Exo. 12.23 posten der dueren bestreecken met den bloede des Lams ende die verderuer moet voorby gaen, daer vlieten die stromen des apo. 22.I Leuendighen waters wten

{==B3v==} {>>pagina-aanduiding<<}

Paradijse Gods rondtom Jerusalem, om vochtich ende vruchtbaer te maecken dat ghehele lant, daer wordt den rechten Lu.10.34 Olie ende Wijn onverualst in die wonden wt gheghoten, daer worden die wateren des leuens om Esa. 55.I. Apo. 22.17. niet ghegeuen, daer coemtmen in dat lant vol heerlijcke vruchten, daer honich ende num. 14.8 melck vloeyt, aldaer brengt dat houte des Leuens Apo. 22.3 bladeren voort dye daer dienen tot ghesontmakinghe der Heydenen, daer wort den Act. 2.4. Heylighen Gheest rijckelicken ouer de burghers Jerusalems wt gheghoten, daer is dat woort des Heren in volder kracht, scherper dan een tweesnijdende Jer. 23.29 sweert, iae ghelijck een vier dat doornen ende distelen verslint, en als eenen hamer dat die Steenrootsen omstueken breckt, daer is, Eph. 2.13. vreede eenicheyt ende den bandt der liefden, daer zijn die Esai. 2.4. waghens des strijdts wech ghenomen, die bogen ontstucken ghebroken, die swaerden tot ploechijsers, ende die spiessien tot Sickelen ghemaeckt, daer wort vreede gheleert tot aen des werelts eynde, daer is dat Ap.21.22. licht des leuens dat onse herten verlicht vierich ende brandende maect met den Salichmakenden Ma. 25.2 Olie der vreuchden, daer worden die Luc. 12.37 lendenen des ghemoets op gheschorst, daer doetmen ghewissche treeden metten voeten, daer wandeltmen met een opgeheuen hooft, daer zijn die poorten  Ap. 21.21. van Perlen ende die straten van louter Gout, daer wort ghepredickt eenen Apo. 4.8. Almachtigen Godt I Joan. 5.7. Vader, Soon, Heylige gheest eenich int wesen, die daer Apo.1.8. is ende was van Mich. 5.1 eewicheyt tot eewicheit, daer wort gheleert Christus den sone Gods nae der Jo. 16.27 ende 17.8 Godtheyt wt den vader te zijn, ende zijn menscheyt nader beloften vanden Gen.3.15. 2 Sam. 7.12 Koni.I.3. sade Dauidts, daer wordt gheleert den Jo. 14.26. Heylighen Gheest een vertrooster der bedructer Sielen, daer wort die Christelijcke ma. 28.19 Doop op den geloue naer Christus instel den rouwighen boetueerdighen mensche toeghedient, daer wordt dat ma. 26.25 broot des Nachtmaels tot ghedachtenis des doots Christi den weder ghebornen kindren Gods gebroken ende wtgedeelt, daer wort dat ghebruyckt ouer die hertneckighe sondaers naer de instellinghe Cristi

{==B4r==} {>>pagina-aanduiding<<}

daerom compt compt herwaerts spreckt de Here O alle ghy volcken ghy die mijnder begheert Sir. 24.23 coempt versadicht v van mijne vruchten, compt ghy ghenode, compt mat. 22.7 ghy Cruepele, compt ghy Lamme, compt ghy Blinde, Compt alle ghy dye gheen Esa. 55.2. ghelt en hebt ick wilt v om niet gheuen, compt want de Esa. 60.II die staen open nacht ende dach, compt toch Mannen ende Vrouwen, ghesellen ende Maechden, niemandt en maecke zijn ontschult Esa. 58.2. staet ras op ende en vertoeft niet, compt compt toch gheringhe ende loopt, want die poorten willen haest sluyten, op dat ghy door dye Ap. 22.14 poorte in die stadt tredende mocht salich zijn ende leuen.

NU hoort Luc. 12.38 altsamen, staet op uwe wachte, O alle ghi knechten des alder hoochsten Gods, ghy dye opgheclommen sijt tot den berch Syon, ghy dye door die poorten  in dye Heylighe stadt tot dat Hemelsche Jerusalem zijt getreden, nv staet bereet tot den 4.Ef.2.35 lone des rijcx, heft op uwe hoofden ghy die nv ghecomen zijt tot dat Hemelsche herschal, iae tot dat Heb. 12.22 getal der veelder duysent Engelen, nv zijt Apo. 12.17 ende 15.4. verhuecht ende verblijt v, iuycht zijt vrolick, looft, looft den Heere, ende prijst zijnen heylighen naeme, zijt vrolick met roem ende laet die tranen der blijschappen ouer uwe wangen springen, nv staet met den Propheet zijt Eph. 6.15 geleerst aen uwe voeten, siet op dat woort dijns Heeren het welcke is een Psa. 119.105. licht dijner weghen ende een Lanteerne uwer voeten, nv timmert v als die levendighe steenen tot eenen geestelijcken huyse, ende tot een Exo. 19.6 heylich Priesterscap God te offeren geestelijcke offerhanden, merckt vrinden broeders ende susters hoe dat, dat Ep. 4.22. oude wesen moet verdempt dat gemoet vernieut, hoe heylich, vroom, ende godt salich die kinderen des Heren haer moeten dragen, God de Heere beuelt Mose hy soude den Exo. 26.1 ende 36.20. Tabernakel oprechten te weten de hutte des getuychnis, ende stellen daer in een Arcke van vueren hout met Goude ouertegen, ende eenen ghenaden stoel van louteren ghoude, ende ghy sult spreckt den Heer Aron ende zijne sonen met water wasschen, ende

{==B4v==} {>>pagina-aanduiding<<}

heylighe clederen, aentrecken, ende  saluen hen dat sy mijn priesters zijn, op dat sy Heylich zijnde in dat Heylich der heylighen mochten treden etc. Merct vrienden, dees arcke des vbonts met goude ouertogen, is ons een Figuere op dit nieuwe Jerusalem, ende den ghenaeden stoel van sijnen goude wijst ons op Christus den sone Gods vol Joh.1.17. ghenade ende waerheit, Aron ende zijn sonen wijst ons op de ghelouighe weder gheboren kinderen Gods, die als nu door Christum Apo.1.6. Coninghen ende priesteren sijnt gheworden, ende niemant en can ofte mach in dat heylich der heylighen treden, hy en moet al te vooren met dat he.10.22 1 Joh.1.7 reyne water aender conscientien gewasschen, met den bloede des Lams besprenckt zijn, die vuyle sonden en misdaden afgewasschen, Heylige clederen aentrecken, dat is, den ouden Col.3.3 mensche ghecruyst zijnde, den ouden vleschelijcken rock der sonden wt ghetrocken hebbende, moeten reyne ende Heylighe clederen dat is Gal.3.27. Christum Jesum aendoen, ende alsdan worden wy metten Heylighen Gheest Psal.23.5 ghesalft gheheylicht met de olie der vruechden, ende tot priesteren ghemaeckt, om also den Heere Zyel ende licham daghelicx op te offeren met vierighe gebeden tot Godt te roepen,  Esa.35.3. Hebr.12.12. heylighe handen totten here op te heffen, ende die knien onses herten te buyghen, op dat alsoe onse offerhande mach opclimmen ten Hemel, doer die Ecc.35.27 wolcken dringhen (in dat heylige der heylighen) voor dat aenschijn onses Godts als eenen aenghenaemen offer mach verschijnen etc. Nu zijt Apo.19.7. verhuecht ende verblijt O ghi knechten des Heren want nu is die Bruyloft des lams ghecomen, ende die bruyt heeft haer bereyt ende het is haer ghegheuen haer te cleeden met witte blinckende sijde, welcke sijde is rechtueerdichmakinghe der heylighen, hoort toch wat den propheet seyt Esa.60.1. staet op O Jerusalem weest blinckende want dijn licht coemt, ende die heerlicheyt des Heren die gaet op ouer v, daerom maeckt v op o Syon Esa.52.1. maeckt v op, treckt uwe sterckte aen, verciert v heerlijck o ghy heylighe stadt Jerusalem, want daer en sal voortaen gheen onbesneden oft onreyne onder v meer regueren, nu

{==B5r==} {>>pagina-aanduiding<<}

alle ghy knechten des hogen Gods laet v tekenen van den Esec.9.4. Apo.3.12. ende 7.3. Enghel des Heren in v voorhooft, met den naem des nieuwen Jerusalems, staet nv vast ende onbeweechlijck ghegront op den eenighen Es.28.16. I. Petr. 2.6. hoecksteen Christum Jesum, soeckt nv ende smaect wat hemels is, want ghy sijt Col.3.3 ghestoruen ende uwe leuen is verborghen met Christo in gode, nv laet uwe wandelinghe inden  Phil.3.20 hemel zijn, nv begheeft uwe Rom.6.13 lendenen tot den dienst der gherechtigheyt, Psa.85.8. treet nv van die een duecht in die ander, bewijst nv dat ghi die wijse Ma.25.4 Maechden ghelijck zijt uwe lendenen opgheschorst, v lampen met den Salichmakenden olye der vruechden ontsteecken, yverich ende vierich in dijn ghemoet brandende, ende so voortgaende naer die poorte des leuens Apo.14.3. singt nv dat nieuwe liet voor den stoel Goods O ghy reyne bruyt des lams, spreeckt nv met nieuwen tonghen, ende roept met luyder stemmen Heylich, heylich, heylich, is God die almachtighe Here, nv sijt den vruchtbarighen Psal.1.3 Jerem. 17.8 boom ghelijck die aen die waeterbeeck gheplant is, nv laet dijn spraeck aen allen kanten met dat Mat.5.13 sout des leuens vermenckt sijn, ende dijne Mala.2.7 lippen de wet des heren vercondigen, nv is de Ro.13.12 duysternis wech, dat clare licht is doer ghebroken, den winter is voor by, den somer staet lieflick, hier en is gheen stilte, dach ende nacht slaen de Trompetten auont ende morghen hoortmen Esa.58.1. Johel.2.1 der basuynen gheluyt, nv leerdt van Christo ma.11.29 ootmoedich, sachtmoedich, ende nedrich zijn, nv leert van Christi lanckmoedicheyt, verduldicheyt ende vrindelickheyt, nv leert de 1 Pet.2.21 voetstappen Christi naer volghen, nu stelt den helm der hoepe op dijn hooft, treckt aen dat Eph.6.11 hernas Gods, sijt omgort uwe lendenen met waerheyt, aenghetoghen den kreeft der gherechticheit, gheleerst aen uwe voeten, voor al aengrijpt den schilt des gheloofs ende dat sweert des gheests in uwe hant, om te wederstaen alle vierighe pijlen des Satans, I.Ti.1.18. oeffent v te saemen tot een’ goede Ridderschap, wandelt in een vierighe liefde sonder haet, nijt, twist, twedracht, onsteeckt dye vierighe Luce.15.8. keersse der liefden om den verlooren penninck te soecken, want beneffens de 2. Pet.1.7 broederlicke

    
        
{==B5v==} {>>pagina-aanduiding<<}

        liefde moet ghy ghemeyn liefde gebrucken, want lieue vrinden ghy sijt nv eenen 2. Cor.3.3 brief Christi niet met pen ofte int geschreuen maer met den gheest des leuendighen Godts, in die vleeslijcke taeffele uwes herten op dat hy van alle menschen gelesen worde, lieue broeders ende susters, wilt nu met I.Esdr.5.1 Aggi.1.12 Serubabel het huys des Heeren ofte veruallen mueren Jerusalems helpen op timmeren, souckt Phil.2.4. Luce.22.32. nu de salicheit uwes naesten, sterckt uwen broeder, die daer dwalen leydt op den rechten weghe, want so spreckt den Heere, dit Esai.43.7 volck heb ick my toebereyt dat het mijnen lof soude vercondighen ghy sijt spreect Christus de Ma.5.14 Stadt die op eenen berch leyt die van alle menschen gesien wort, ghy zijt dat I.Pet.2.9 wtuercoren geslachte, dat heilighe volck dat volck des eyghendoms op dat ghy soudt vercondigen die duecht des geens die v geropen heeft tot zijn wonderbaerlijcke licht, daerom vrienden laet u Phil.2.13. licht lichten nv in deese arghe ende boose werelt onder dit cromme ende verkeert gheslachte in dese laetste ende perijckelose daghen, lichtet als een licht des Heeren, brengt Mat.3.2. vruchten voort die de boete weerdich zijn, beyde met woordt, leuen ende wandel Eph.4.31 alle geroep laster sy verre van v met alder boosheydt, verghelt niet quaet met quaet, maer ouerwint dat quade met goet, vliedt de luegen, schout achterclap Ma.5.44 Luce.6.31. hebt lief uwe vianden, wenst haer goet die v vloecken, doet wel die v haeten, bidt voor die die v cruys lijden veruolghinge aen doen, als die waere I.Pet.1.1 Pelgrims campers ende strijders des Heren, die als nv inden Gods dienst ende ordeninghe ghetreden zijn, die welcke in die woestijne oft inden voorhof des tempels oft der Gheestelijcke hutte Moyse of inden Paradijse Gods haren wandel werck reyse ende arbeyt hebben. etc.


{==B6r==} {>>pagina-aanduiding<<}

Op dat wy lieue vrienden

OP dat wy lieue vrienden, broeders en susters, in desen onsen aengeuangen dienst des Heeren, met een opgeheuen hooft, met een vrymoedighe conscientie, met een brandende liefde, met een yuerich ghemoet souden als mannen inden gelooue voortgaen, wy die nv door des Heeren genade met Nu.14.8. Israel wt Egipten van dat ghewelt Pharoos verlost, ende door dat roode Meyr inde woestijne in dat lant daer honich ende melck vloeyt, geleyt zijn, etc. Verstaet toch lieue broeders, wy allen hebben met Israel in Egipten, dat is, wy hebben alle nv in dese leste ende periculose dagen in de blinde ende boose werelt ghedwaelt, ende den Pharo den Duyvel tot een heer ende Coninck gehadt, op onse schouderen met tichelsteenen geladen, dat is met vele sware packen der sonden beladen zijnde, den Duyvel gehoorsaem geweest, ende naer synen wille van die een sonde in dander getreden, want wy zijnen knechten ende dienaren waren, maer als nv verlost vanden Satan gheleyt door dat roode Meyr, dat is I. Pet.1.19. bevrijt door dat roode bloet des lammekens Christum Jesum, gebracht inde woestijne, dat is inden voorhof des Tempels, oft in die Exo.26.1 gheestelicke hutte Mosi oft in het Paradijs Godts, daer honich ende melck vloeyt, ende heerlicke vruchten wassen, dat is daer wort v dat onuerualste melck gheschoncken, dat woort des leuens ghepredickt, het welcke o soeter is als honich, daer worden v de heerlicke vruchten voorgestelt, gepredict ende geleert, dat eewich leuen met Christo ende synen Engelen te beernen, etc. Israel waren een menichte van 600000, wt Egipten gecomen inde woestijne om het heerlicke lant van beloften in te nemen, maer sy Nu.14.8. murmureerden tegen den Heer, ende sy hadden schrick ende vaer, want sy vreesden het volck van dien lande, die waren als ruesen, waer by sylieden maer en waren te gelijcken als sprinchanen, oock moesten sy ouer hooge bergen, ende geweldige steden in nemen eer sy mochten in het beloefde landt comen, dan sy en vertrouden den Heer niet, ende wilden veel lieuer naer Egipten keeren, dan inde woestijne in ongemac te leuen, hierom mannen, broe

{==B6v==} {>>pagina-aanduiding<<}

ders was de Heere toornich ouer Israels also datter vande gheheele menichte maer twee namelick, Josue ende Calep in het beloefde lant en quamen, maer de ander vergingen inde woestijne.

LIeue broeders ende susters dit voorschreuen is ons een I.Cor. 10.2. Figuere ende voorbeelt totten eewigen leuen, nv en zijn wy toch niet voorder dan in de woestijne, en laet ons nv niet Phil.2.13 murmureren, maer met Josue ende Calep vrymoedich op den God onser vaderen vertrouwen Hebr.11.1. nopen ende stueuen, niet Ge.19.26 omme sien, niet traech worden, niet weder naer Esa.20.2 Egipten oft die blinde werelt te keeren, niet twijfelen, niet wanhopen, niet trueren, op dat wy met Israel in die woestijne vanden Heere niet ghestraft en werden, al ist dat dat cruys, lijden, veruolch, schelden, roepen, lasteren, benautheden, winden ende stormen, Jae die baren der zee bruysschen, ende die goluen deen ouer den anderen smijten, al zijnder groote mannen als Ruesen, al zijn die vyanden veel, Jae al zijnder hooge berghen, Steden ende Sloten in te nemen, al rasen de poorten der Hellen, so vermogen wy nochtans al te Math. 16.18. ouerwinnen door dien die ons sterckheyt geeft Christum Jesum.

O lieue vrienden, broeders ende susters, ghy die als I.Pe.2.11 vreemdelinghen ende Pelgrims op der aerden wandelt, Mic.4.13 rustet v totten Crijch, want der werelt, hel, duyvel, doot ende die poorten der hellen staen op teghen Christum ende zijnen gesalfden, tegen alle die gene die metten bloede des lams gewasschen, gesuyuert, ghereynicht ende besprengt zijn, nv moet die bruyt des Lams die Apo.12.8 bevrucht is baren, voor dat aensicht des Draecx, in pijn, angst ende weedom, nv moeten die geloouige door dat cruys beproeft, ende door Sirach.2.5. I Pet.4.12. tvyer ondersocht worden, nv schiet de oude slanghe den Satan zijn vierige Eph.6.16 pijlen door zijne ledematen, met dooden, moorden, worghen, branden, sweert, water ende vyer, heft op uwe hoofden, O ghy ledekens Christi, siet op uwen He.12.2 Hooftman ende voorgangher, den hertoghe

{==B7r==} {>>pagina-aanduiding<<}

des geloofs, volcht I.Pe.2.21 zijn voetstappen, tredet op sijne wegen, wilt met Ma.11.12 gewelt door die enghe poorte indringen, neemt toch ghewilligh dat Math.16.24. Mar.8.34. Luce.9.23.cruyce Christi op uwe schouderen, ende draghet daar buyten den leger op den berch, ende wilt also zijne versmaetheyt draghen, ghelijck vanden beginne dat onschuldige lammeken in zijne litmaten veruolcht, veriaecht ende zijn Cruyce ghedraghen heeft.

SIet vrinden om dat heden ten dage wy ons vander werelt met hare werken apsenteren Ioa.17.16 den Heere van herten soecken, te dienen, te vreesen ende te beminnen, daerom haet ons der werelt ende staet ons naer het leuen, Gen.4.8.Abel een knecht des alderhoghsten Gods, een dienaer des Heeren om dat sijnen offer ende werc op ten Hemel clom, ende voor God verscheen voor den Heere aenghenaem goet ende recht was ende Caims offer onrecht ende quaet, soo wert Caim tornich op sijnen broeder Abel ende sloech hem doot op den velde, ende verghiet dat onnoosel bloet, siet ende let op Ge.12.5.Abraham een vader aller ghelouigen, heeft hy niet moeten zijn vrienden en magen, zijn lant verlaten ende hier en daer gaen doolen in velden, op berghen, in hutten ende tentten wonen, den vromen Gen.19.9 1.Pet.2.7.Loth in Sodoma quelden sy niet de Rechtueerdighe Ziele van dage te dage, hoe wert den vromen Ge.27.41.Iacop een kint Godts van zijn broeder Esau ghehaet, staet hem naer het leuen, wilt hem verwurgen ende dooden, moest Iacop niet vlieden voor Esau tot in Haran, hoe heeft den vromen Iacop den gheheelen nacht Ge.32.22. Oze.12.5.ghewurstelt men den Enghel des Heeren, tot dat den dagheraet quam, en heeft hy niet met Godt ende menschen ghecampt: siet mijn broeders ende susters, soo moeten wy oock strijden met dat vyer der droeffenisse beproeft zijn, tot dat den dagheraet coemt, dat is, tot dat dat eewighe leuen ons geschoncken wort, ende dat licht des leeuens ons verlichtet, ende dat wy die Segheninghe ontfanghen hier naermaels, siet den vromen Ge.37.24Ioseph, wert hy niet van zijn broeders ghehaet, sochten

{==B7v==} {>>pagina-aanduiding<<}

sy niet zijn bloet te vergieten, worpense hem niet in eenen diepen kuyl, vercochten zy hem niet tot een slave aen de Isamaeliten, en Pharao doet hy niet Exo.1.15.alle eerstgheboren knechtkens in Egypten dooden, om de Israeliten wt te roeyen, die onghehoorsame Israeliten Nu.14.10wilden zy niet Iosue ende Calep steenighen, om dat sy haer tot vrymoedicheyt vermaenden, om dlant van Beloften in te nemen, wat sal ick v vrienden meer verhalen, 1.Sam.22.18.Achimelech ende vijfentachtich, Priesters des Heeren, en dede Saul haer bloet niet vergieten, siet den vromen 2.Para.24.21. Mat.23.25.Sacharias, om dat hy sonder ophouden den Afgodendienst strafte, hebben si hem niet totter door gesteenicht. Ende den Coninck Dauidt een man naer Gods herte moeste hy niet 1.Sa.22.1vluchten voor Saul hier ende daer in speloncken ende holen verbergen, ende 2.Samu.15.14Absolon zijn soone stont hi Dauidt niet nae het leuen. Merckt de man Gods als hy te Bethel propheteerden teghen I.Conin.13.4.de altaren Ieroboams hoe dat den Coninc naar hem greep, maer de Heere schicktet also dat zijn hant verdorde, ende en costese niet weder nae hem trecken. 1.sam.11.2Nahas den Amoniter eer hy vrede wilde maken met den Israheliten, wilde hy niet ten eersten alle haer rechte ooghen wtsteken. Ende dat wijf Iesabel moesten sy niet voor haer vluchten alle die haer knien 1.Conin.18.4.voor Baal niet en wilden buyghen, en stont sy den Propheet 1.Conin.19.2.Elia niet na het leuen 1.Con.21.13. Naboth den Israeliter en dede sy hem niet doden om zijnen wijnberch. Den Propheet 1.Con.22.24.Michea wert hy niet gheslaghen ende in eenen kercker ghesloten. En Ier.38.6.wilde men Ieremias niet doden ende werdt in eenen modderkuyl gheworpen. En moeste Vrias niet vluchten ende noch met ten Ier.26.23.sweerde gedoot werden. Dese al hebben vrymoedich, vroom ende godsalighlicken ghestreden ende ouerwonnen, si en hebben sweert, water, vier, Coninck, Prinsch, ofte Vorst ghevreest.

Hoe wert den Propheet 3.Reg.18.17.Amos voor den Coninck beschuldicht als een oproermaker, om dat hy die straffe der sonden prophiteerden. Siet Dan.3.21Sidrach, Mesach, en Abertnego sy en hebben

{==B8r==} {>>pagina-aanduiding<<}

Nebucadnesar den Coninc niet gheureest, noch zijn beelt niet willen aenbidden, werden sy niet in den vierighen ouen gheworpen, daer hebben si den Heer met lofsanck ghepresen, ende zijnen groten naem ghelooft. Den Propheet Dan.6.16Daniel om dat hy tot den God onser vaderen met geboghen knien zijn ghebet wtstorte, wert hy niet inden kuyl der Leeuwen gheworpen. En Iud.6.9.Achoor wert hy niet handen en voeten aen eenen boom ghebonden. Stontmen Tob..1.20.ende 2.5Tobias niet naer zijn leuen, om dat hy die doden begroef. Siet en aenschout den vromen 2.Mach.6.30.Eeliasaer. Merckt op die 2.March.7.1.moeder ende haer seuen sonen die als ruesen inden gheloue volstandich by die waerheyt zijn ghebleuen, handen ende voeten afghehouwen die huyt vanden hoofde gesneden, ende het gheheel lichaem in een panne gebraden. Dat zijn heylighe Martelaren Gods, vrome kampers ende knechten des Heren. Hoe wert die vrome Susa.1.36Susanna beschuldicht ende valschelic beloghen. Hoe wert den verduldighen Iob.18.2.Iob van zijn vrienden bespot ende ghelastert. Hoe heeft den tieran Antiochius ghesocht die Ioden 3.Mach.1.127.te doden, met Kemelen te laten verslinden. Hoe heeft Herodes in Bethlehem die onnosele Ma.2.17.Ier.31.15.kinderkens doen mertelen ende dooden, datmen een ghescrey van claghen, huylen ende weenen opt gheberchte ghehoort heeft, hoe gheringhe wert die sentbode des Heeren Math.14.10. Iohannes, van Herodes in den kercker zijn hooft af geslaghen, Ia mijn vrienden hoe hebben sy Christum Iesum onsen Salichmaker den sone Gods, dat onschuldige Esaye 53.10.lammeken naer zijn leuen gestaen, versmaet, veracht, bespot Math.26.63. ende 27.29.ghelastert, bespogen als een ketter, verleyder, wijnsuyper, ende duyuels mensche gescholden, also dat den Propheet van Christo seyt: Ie ben een Psa.22.8. ende 109.25wurm ende gheen mensche, een spot der lieden, ende een verachtinghe des volcx, allen die my sien spotten mijns, sperren den mont op, ende schudden den cop, hy wert gheslaghen, ghegheesselt, met een doornen crone ghecroont, ende ten lesten buyten die stadt Ierusalem tusschen twee moordenaers aen die Ioan.19.23.galghe des Cruys ghehangen, zijn handen ende voeten hebben sy doorboort, met gal ende

{==B8v==} {>>pagina-aanduiding<<}

edick ghelaeft, zijn zijde met een lancie gheopent, so dat daer water ende bloet wt ran, om zijn cleederen hebben sy dat loth gheworpen, ende sommighe voorby hem gaende spottende met hem ende seyden: Helpt nv v seluen, ende daelt af vanden Cruyce. Mer bouen al dit lijden heeft Iesus zijn ooghen opgheheuen ende gheseyt Luc.23.33Vader vergheuet haer, want sy en weten niet wat sy doen. O mijne vrienden broeders ende susters. O ghy Can.3.11dochters Ierusalems gaet nv v seluen te buyten, ende siet dijnen Coninc Salomon, hoe ootmoedich hy als eenen Lam, dat zijnen mont niet op en dede ter slachbancken gheleyt is. Siet den vromen Act.7.58.Stephanus een man vol des heyligen gheestes, en is hy niet met steenen ter doot ghebracht. Ende Act.12.2.Iacobus wert hy niet metten sweerde wech ghenomen. En moeste Act.12.6Petrus niet met sware ketenen inden kercker gebonden zijn. Paulus wert veruolcht, ghegeesselt Act.9.25. ende 14.18.ghesleypt, ende met een mande ouer de mueren ghelaten. Hoe veel zijnder noch ten tijde Neronij so door sweert, water, en vier, beproeft, ghepijnicht, ende door martelisatie wech ghenomen, Ia lieue Christenen sint Neronij tot op den dach van heden, is dat Cruyce met oueruloet ouer vele mannen ende vrouwen, ghesellen, ende maechden gecomen, die alle met druc lijden, benautheyt, trueren, claeghen, ende weenen, door dese Luc.13.22enghe poorte zijn totten eewigen leuen inghedronghen.

O Lieue vrienden broeders ende susters, siet nv op uwe Heb.12.1.voorganghers die ouer vele iaren dese enghen padt hebben moeten betreden, ende Christus selue en moeste hi niet Lu.24.25lijden ende also in zijn heerlicheyt gaen. Nv lieue vrienden als ghetrouwe discipelen Christi, neemt op v Math.16.24.Mar.8.24.Luce9.23.schouderen dat Cruyce, nv zijn die daghen der Eccle.2.1.8.Pet.2.12.beproeuinghe, nv moet den 4Esd.7.4.Mat.7.14.Luce13.22.enghen wech betreden met trueren, met droefheyt ende met tranen besaeyt worden, nv moet ghy Phi.1.29.lijden ende smerte, commer ende benautheyt onderworpen zijn, nv sal v der Io.17.14.weerelt haten, Ge.12.2.goeden berouwen, ende sult wt haere steden ghestoten worden, nv

{==C1r==} {>>pagina-aanduiding<<}

moet ghy gaen Gen.12.2dolen met Abraham op den velde in hutten ende tenten woonen, nv moet ghy geuanghen Ma.10.17 Mar.13.9 Luce.12.11 Ioan.16.2gekerckert geboeyt gegeselt gepijnicht voor Coninghen ende Princen gheleyt worden,  nv sult ghy Io.16.20huylen ende wenen maer die werelt sal haer verblijden, nv lijt dat Ma.11.12.rijcke der hemelen ghewelt, nv is die poorte enghe ende smal, nv moet men thien daeghen Apo.2.10.tribulatie lijden, nv zijn wy eenen 1.Cor.4.9.vloeck der werelt de menschen ende den Enghelen, nv worden wy als Psa.44.23 Rom.8.36slach schapen ter boot gheleyt, nv zijn wi eenen Psal.79.4spot onse vrienden ende nabueren, nv zijn de Heydenen in dat erfdeel des heren ghetreden, nv wert dat bloet der heylichen als eenen waterstroom rontom Ierusalem verghoten, nv wordt dat Cla.Ie.4. ende.1fijn Gout met voeten ghetreden ende die stenen des heylichdoms liggen op alle straten verstroyt etc.

O Alle ghy Esa.60.1.burghers Ierusalems, o ghy Es.62.10op der poorten, wandelt op de mueren Eph.6.10bereydet v totten crijch, neempt dijn rust weer inde handt, doet aen dat harnas des alderhoochsten Gods, want die vianden zin veel, Sion wort aen allen kanten besprongen ende Ierusalem belegert, daerom Mic.4.14O ghy crijgherinne wapent v wapent v want men sal v beleggen, o ghy wachters Ierusalems wort niet moede Esa.58.1.blaest de trompetten nacht ende dach auont ende morghen, laet die basuyne haer geluyt gheven, want die oude Apo.12.9.slange die roode draeck, dat dier met seuen hoofden ende thien hoornen, die hoer van Babel die daer droncken is vanden bloede der heyligen, ende dat beest met twee hoornen het Lam ghelijck, ende alle die by der eerden wonen die dat teecken in hare rechte hand ende in haer voorhooft van dat beest hebben ontfanghen, die hebben tsamen een verbont ende s.Ap.13.15raetslach ghemaeckt. Ierusalem te verdistrueren vernielen ende wt te roeyen, daerom en Esa.8.3.Mat.10.26.1.Pet.3.14.vreest niet ghy krijghers van dese heylighe stadt Gods, stelt v vromelijcken te were, timmert stercke mueren, maeckt vaste bolwercken wijckt niet Esa.30.2.keert niet te rugghe, volcht uwen Hooftman Io.10.4

{==C1v==} {>>pagina-aanduiding<<}

Christum, sijt als Math.10.16.schaepkens onder de woluen houdet v op den engen pat, wort niet flaeu, want noch eenen strijt moet ghy kampen, de handen moeten gheboeyt, de tonghe gehvijst, den mont ghesloten, ende stommeloos als een lam te viere gheleyt worden, aen den staeck gestelt, met ketenen gebonden, leuendich verbrant, dat het vlees aen de posten hangen blijft. O lieue vrinden broeders ende susters desen wech is 4.Esdre.7.4.Mat.7.14.Luce.13.22.smal eng ende nau, maer en Math.10.26vreest niet hebt eenen ghoeden moet, lijdt verduldicht desen toecomenden strijdt want wy moeten Bar.4.22rouwe ende herde weghen ghaen, als dan sult ghy den Satan op zijn schouderen climmen ende als asschen onder v voeten vertreden, dan sult ghy rusten met alle heylighen Gods die haere clederen hebben nat ghemaeckt 4.Esdr.2.47.metten bloede des lams, onder den Apo.6.9.outaer Christi ende witte clederen aendoen, ende verwachten also uwen bruydegom tot dat hy verschijne in die wolcken. Amen.

O Lieue vrinden broders ende susters wordt niet moede, en sijt niet4.Esdr.16.76.truerich, siet niet om, keert niet te rugge laet v niet bewegen Math.10.26vreest niet dye het lichaem doden, verschrickt v niet voor die oude slange den roden draeck, beeft niet voordat dier met seuen hoofden, veruaert v niet voor dat beest met twee hoornen, ontset u niet voor allen die ghene die dat Esa.51.12.teecken vander beeste hebben ontfanghen, want Christus uwen hooftman heeftet al .Corin.15.55.ouerwonnen, die poorten der hellen ghebroken, ende het gheweldt des Satans ter neder ghesmeten, also dat ghy moecht spreken met den propheet die Here is mijn Psal.46.2sterckte mijn hulpe mijn bolwerck ick vreese niet al waert oock dat dye aerde in viele en dye berghen int midden der zee voeren, God is mijn Psa.27.1licht mijn salicheyt voor wien soude ic vresen die Here is mijns leuens cracht voor wien soude my grouwelen, O lieue vrinden spreeckt metten prophete Psal.3.7.ick en vrese niet voor veel duysenden die haer om my legheren, ende wederom wie den Here vreest en derf hem Ec.34.16 nerghens voor verschricken noch ontsetten, spreeckt

{==C2r==} {>>pagina-aanduiding<<}

met den propheet God is mijn Esa.12.2.heyl ic ben seker ende en ontsie my niet, want die Here is mijn sterckte ende mijnen salm, ick sal met vruechden water scheppen wt die Fonteyne mijns Salichmakers, hoort toch O ghy kinderen des alderhoochsten Gods, wat die Here seyt, ick ben die Esa.41.13.Here uwen God die dijne rechte hant sterckt die tot dy spreekt, en versaecht v niet ick help v, daerom sijt niet veruaert. O ghy wurmken Iacobs ghy arme hoopken Ysraels ick help v spreekt de Heere dijn verlosser, ende wederom seyt den Heer Esa.51.7.keert v tot my O ghy mijn volck die mijne wet in dijne herte draecht, en versaecht v niet als v die lieden versmaden, en sijt niet veruaert als sy v lasteren want sy sullen al verouden als een cleet ende dye motten sullense eten. Item Esa.51.12ick ben uwe trooster hoe compt dat ghy v voor menschen veruaert die toch sterffelijck zijn, ende der menschen kinderen die als hoy vergaen. Ende wederom, Esa.8.3En vreest v niet mijn volck ghelijk als sy doen, maer heylicht den Heere Sabaoth in uwer herten, dien laet u een vreese ende verschrickinghe zijn. Item ick ben de Heere die Esa.43.2Iacob ende Israhel ghemaeckt heeft, ende hebbe dy met dijnen name gheroepen, ghy zijt mijn, want als ghy doort water gaet, soo sal ick by v zijn dat v die stromen niet en verslinden, ende als ghy doort vyer gaet, so en sult ghy v niet verbarnen, noch die vlamme en sal v niet versticken, want ick die Heere uwen God, die stercke in Israel ben. Daerom mijn broeders laet v niet beweghen, en veest niet, ick ben met v, spreeckt die Here, Esa.41.10en wijckt niet, want ic ben dijn God. hebt ghy dan lieue broeders, door desen toost, eenen Heb.10.19vryen toeganck in dat helighe, door dat bloet Iesu, so wilt daer toe gaen, in volcomen gheloue, want de Apo.12.16Christenen hebben den Duyuel ouerwonnen, door den bloede des Lams, daerom verblijt v ghy Hemelen ende die daer inne woonen. Hierom vrienden zijt niet alleen bereet om voor den Act.21.13name Christi ghebonden te zijn, maer wilt ook ghewillich om zijnen name steruen, want al ist dat v leden Phil.3.21.deen vanden anderen ghetrocken

{==C2v==} {>>pagina-aanduiding<<}

worden, so sal nochtans die Here ten tijde der laetster baesuynen uwe lichamen op wecken, ende zijnen heerlijcken lichame ghelijckformich maken. Daerom spreeckt met Paulus. Ro.8.34.Wie wil de wtuercorene Gods beschuldighen? Wie canse verdoemen? Christus ist diese rechtueerdich maeckt. Iae wie can ons scheyden van die liefde Gods? droeffenisse, oft anext, veruolghinge, oft honger, naectheit, oft perijkel, oft sweert, noch doot, noch leuen, noch Enghel, noch Vorstendom, noch gewelt, noch dat teghenwoordighe, noch dat toecomende, noch hoochte noch diepte, noch eenighe creatuere en mach ons scheyden van die liefde Gods die daer is in Christum Iesum onsen Here. Hier in dan Ap.12.17verblijt v o alle ghy gheloouighe, hebt gheen naerdencken, meent niet dat v die Heer verlaten sal, want wie v aentast, die Sach.2.8tast den Here in zijnen ogenappel. Secht vrienden mach ook een Esa.49.15moeder haer kint vergheten, dat sy niet en versuyme de vrucht haeres buyckx, en oft zijt ooc al dede, soo en sal ick v nochtans niet vergheten, spreeckt de Heere, want mijne ooghen sien op die Psa.34.18 1.pet.3.12rechtueerdige, iae mijn ooren luysteren op haar ghebet, iae ick hebbe mijne Psa.34.8.Enghelen als eenen legher rontom den vromen geleyt ende haer Esa.49.ende.16.naemen in mijne hant ghescreuen, spreeckt de Heere. Daerom lieue vrienden, broeders en susters wort niet traech, noch moede in uwen voornemen, Psa.37.3.Hebr.11.1vertrout op Godt die en sal v niet verlaten. Hoopt op den Heer, hy sal v helpen, want zijn Eccl.2.13.Tobi.3.13genaede, zijn bermherticheyt, die schaduwe zijns hants streckt hy ouer alle die hem vreesen, dienen, lief hebben, ende beminnen.

NV hoort dan lieue vrienden, broeders ende susters, O alle ghy Eph.1.4wtuercorene des Heeren, ghy verachte verstotenen cleen Esa.41.15hoopken, ghy verdructe Cant.2.2.lelie onder die doornen, ghy die gheweest hebt een spot der menschen, ende een verachtinghe des volcx, ghy die als 1.Pet.2.11Pelgrims ende vreemdelinghen op aerden ghewandelt hebt, ghy die gheuangen, ghemertelt, ghepijnicht, van uwe leuen berooft zijt om den name Christi, ghy

{==C3r==} {>>pagina-aanduiding<<}

die mijn woort voor Ma.10.17 Coninghen, Princen, Vorsten ende Heeren beleden hebt, ghi die mijne gheboden niet en hebt versmaeyt, veracht noch verstoten, maer beleeft ende naer ghecomen, ghy die de stercke Ruesen, hooghe berghen, gheweldighe steden niet en hebt ghevreest, ghy die niet weder en zijt te rughe gheweken nae Esa.30.2.Egipten, ghy die in die woestijne niet en hebt gemurmureert, maer zijt met Iosue ende Calep door sweert, water en vyer, door cruys, lijden en benautheyt door die Luc.13.22enghe poorte inghedronghen, coemt ghy alle ende ontfaenkt v vruecht, treet in tot dat eewich leuen, ende wort met blijschap versadicht.

NV verhuecht ende verblijt v altsamen, O ghy 2.Co.6.18kinderen des hoghen Gods. Sep.3.14.Iuycht ghy dochter Sion, verquict v o ghi Apo.19.7.bruyt des Lams, zijt vrolijck met roem, Sap.3.14.O Ierusalem, weydet v nv o ghy cleyne cudde schaepkens sonder vreese, uwe herte sy vol vrolijckheyts, ende uwen mont breke wt van lachen. Nu coemt  ghy krijghers endt krijgherrinnen, ghy die ouerwonnen hebt, laet v Apo.21.4.tranen van uwen ooghen afwasschen, coemt nv zijt ghebenedijt ghy alle die Ierusalem hebt Tob.13.16ghetimmert, coemt o ghy Math.25.22.gebenedijde, ghi die ouer weynich zijt ghetrou gheweest, coemt ick wil v over veel goets setten, coemt besidt dat rijcke mijns Vaders, dwelck voor v ende zijn Enghelen bereyt is. Baru.5.1.O Ierusalem, Ierusalem siet rontsomme v vanden opganc ende nederganck der sonnen, siet die vruechde die v van God coemt, treckt wt dijn truercleet dwelck ghy in dijnen iammer aenghehadt hebt, coemt ick wil v den mantel der gerechticheyt aendoen, ende die croone der eerlicker eere op dijn hooft setten, coemt treckt aen dat witte blinckende zijde cleet, coemt eet nv van dat Apo.2.7.houte des leuens, dat daer midden inden Paradijse Gods is, coemt ick wil uwen Apo.3.5.belijden voor mijnen Vader en zijne Enghelen, nv coemt ghy hebt v clederkens nat ghemaeckt inden bloede des Lams, zijt 4.Esdre.bereyt totten loone des rijcx, want dat eewich licht sal v verlichten, ende die claerheyt des leuens sal v om sta

{==C3v==} {>>pagina-aanduiding<<}

duwen, staet op ende staet vast, 4.Esdre.2.38.siet dat ghetal der gheteeckende inde maeltijt des Heeren, die hebben blinckende rocken van den Heer ontfanghen, nv climt op totten berch Sion, met dat heylighe volck en ontfangt van den soone Gods die ghi in die werelt beleden hebt, palmtacken in uwen handen, en laet die Apo.2.10.croone des eewighen leuens op dijn hooft stellen. Dit is die beloninghe des drucx ende der benautheyt. Dit is die heerlijcke sondije voor allen den ghenen die om den name Christi wettelijck ghestreden, ghecampt ende ouerwonnen hebben, nv zijt vrolijck, verhuecht ende verblijt v, springt nv als Mal.4.2.mestcaluerkens, ende weydet sonder vreese, want de laetste vyant de doot is ouerwonnen ende tot niet ghemaeckt.

NV Math.25.22. Apo.21.2.14.Esdre.7.6.coemt ende treet in die heylighe stadt des Heeren, den Tabernakel Gods, ende dat nieuwe Ierusalem, die 4.Esdre.7.6.vol heerlijcke goeden is, daer en is ghenen nacht noch duysternisse, noch mane, noch sterlicht, men behoeft ook Apo.21.23gheen sonne // want die heerlijckheyt Gods verlicht die heele stadt, sy schijnt so claer als eenen hellen Iaspis, daer springt die fonteyne des leuens nacht en dach, claer als eenen louteren Apo.22.1.waterstroom, ende dese stadt is van louteren Goude, claer ghelijck den reynen cristalle, ende die mueren ende fondamenten zijn verciert met alderley edele ghesteenten ende Peerlen, ende daer en is ghenen Tempel in die stadt, want de Heere de almachtighe God ende dat Lam is onsen Tempel, daer en is Esaye.49.10. noch hitte, noch coude, noch honger, noch dorst, maer dat Lammeken selue sal ons weyden, ende van die fonteyn adere te drincken gheuen, mijn Esa.65.12knechten sullen eeten, spreeckt den Here, maer de godloose sullen hongher lijden, mijn Dienaren sullen drincken, maer die godlose sullen dorst lijden, mijn knechten sullen van vrolijcktheyt des herten iuychen, maer die andere sullen van benautheyt des herten roepen, ende van grooten iammer huylen. O Esa.54.11ghy allendighe ouer de welcke alle tempeesten gaen, ende ghy troostelose, ick wil spreeckt den Heere,

{==C4r==} {>>pagina-aanduiding<<}

alle uwe steenen als een cieraet legghen, en v fondamenten als saphieren ende uwe vensteren van Cristael maecken, ende uwe poorten van Robijnen, ende alle uwe paelen van wtghelesen steenen, ende ghy sult alle gheleert zijn vanden Here, daer om bootschapt mijn volck spreeckt de Here dat Esd.2. ende 10ick hen dat rijcke Ierusalems wil gheuen, ende ick sal hen eewyghe Tabernakelen maken, ende dat hout des leuens sal hen eenen rueck mijnder saluen zijn, daerom biddet v weynighe daeghen so is v dat rijcke bereyt, waeckt nempt Hemel ende aerde te ghetuyghe, want ick leue seyt de Heere eewichlijck, daer en sullen die daeghen lieue vrinden Broeders ende susters niet verouden, 2.Pet.2.9.eenen dach by den Heere sal schijnen duysent iaer in vruechden, dat sal ghenuechte blijschap so groot zijn dat sy met ghenen 1.Cor.2.9.monde en mach ghesproken noch met lippen vertelt worden, gheen herte en kant bedencken O ghi ghelouighe die eewighe vruecht die v bereyt is, al u tijtlick Rom.8.8.lijden is niet te ghelijcken by dye eewighe blijschap die v daer gheopenbaert sal worden, hier lijden wi een weynich tijts cruys en benautheyt, maer hier naer vruecht blyschap, ende het eewich leuen, duert van eewicheyt tot eewicheyt. Amen.


{==C4v==} {>>pagina-aanduiding<<}


Ephe.5.Spreeckt onder malcandren van Lofsanghen ende Geestelicke Liedekens: Singt ende speelt den Heere in uwer herten.

      
Een nieu lieken,


op de wijse ick hoorde de basuyne blasen.

Mathe.22.COemt van Suyden en van Oosten, 
Van Noorden, van Westen al te saem, 
Math.11.Coemt wilt v al vertroosten, 
Esaye 2.Coemt laet ons naer Ierusalem gaen, 
Een Stadt seer hooch verheuen, 
Apoca.21.Wten Hemel neder ghedaelt, 
Esay.55.Een Fonteyn is daer ghegeuen, 
Ioan.7.Daer by elck een mach leuen, 
Apoca.22.Coemt drinct om niet, tis al betaelt. 
 
Apo.21.Coemt ick wil v die vrouwe toonen, 
Die bruyt des Lams, die heylighe Stadt, 
Gala.4.Dat nieu Ierusalem wt Gods troone, 
Is neder gedaelt, ick segt v plat, 
Luce.14.Het Lammeken is daer gheslaghen, 
Mathe.22.Dit maeltijt is daer bereyt, 
Dus en soeckt gheen vreemde laghen, 
Iere.6.Dus en soect gheen vreemde laghen, 
Maer begint naer den wech te vraghen, 
Eer v den vyant te neder leyt. 

{==C5r==} {>>pagina-aanduiding<<}

Die Basuyn wort daer gheblasen,Ioel.2. 
Te Ierusalem maect v ten crijch bereyt, 
Voor uwen vyant wilt niet versaghen,Barn.4. 
Aengrijpt den Helm der salicheyt,Ephe.6. 
En wilt vroomlick strijden, 
Met dat sweert des Geestes fijn, 
Wie ouerwint die sal verblijden,Apoca.3. 
Hier naer gecleet met witter zijden, 
Claerder blincken dan die Sonne schijn. 
 
Gaet in door die enghe poorte,Luce.13. 
Dat rijcke der hemelen lijt ghewelt,Math.11. 
Smal is den wech aen allen orde,4.Esdr.7. 
Maer een voet breet, so die Scriftuer vermelt 
Het Lammeken dat heeft gestreden,Apoca.13. 
Vanden begin der werelt hoort, 
Ouerwonnen met alle zijn lede, 
Abel die wert vertreden,Gene.4. 
Van Caim synen broeder vermoort. 
 
Noach die prediker des Heeren,Gene.6. 
Wert behouden in die Arcke voorwaer, 
In Sodoma die quade temteerden,Gene.19. 
Den vromen Loth met onghenaey, 
Abraham ginck dolen met sorghen,Gene.12. 
Woonde in hutten op een vreemt lant, 
Esau wilde Iacop verworghen,Gene.27. 
Maer Rebecca ginck hem verborghen, 
En moeste vluchten tot in Haran. 
 
Ioseph wort van zijn broeders alle,Gene.37. 
In den cuyl gelaten met grooten haet, 
Pharo doet dooden met groot getalle, 
In Egipten, al wat manlick wert gebaert,Exod.1. 

{==C5v==} {>>pagina-aanduiding<<}

Socht Gods volck te vercleenen, 
Num.14.Met sware lasten aen elcken cant, 
Iosue en Calep wildemen steenen, 
Als sy tvolck vrymoedicheyt leerden, 
Om in te nemen het beloefde lant. 
 
1.Sam.22.Achimelech spijsde in nooden, 
Den Prophete Dauid al metter spoet, 
Sauwel dede hem daerom dooden, 
En vijfentachentich vergoten haer bloet, 
Sacharias wilt hem niet schamen, 
2.Para.24.Te straffen den Afgoden dienst, 
Met toornicheyt sy al tot hem quaemen, 
Met steenen sy zijn leuen benamen, 
En brochten hem so ter door met vliet. 
 
1.Sa.22.Dauid wert veruolcht aen allen zijden, 
Van Sauwel en Absalom zijn eygen kint, 
1.Con.13.Ieroboam wilt den man Gods niet lijden, 
Hy grijpt naer hem, maer zijn hant verdwijnt, 
1.Sam.11.Nahas wilde re rechte oogen, 
Van Godes volck wtsteken fel, 
1.Re.18.19.Iesabel en wil niet ghedooghen, 
Al die haer knien niet en booghen, 
Voor Baal al op den Berch van Carmel. 
 
1.Reg.22.Als Michea de waerheyt propheteerden, 
Gheuangen, gheslagen, so wert hy ras, 
1.Reg.21.Nabot moeste steruen door valsche reden, 
Ieremi.38.Ieremias inden cuyl also ick las, 
Iere.26.Vrias die moeste vluchten, 
Noch steruen door dat sweert, 
Amos.7.Amos ginckmen betuchten, 
Voor den Coninck met quaey geruchten, 
Om dat hy die waerheyt propheteert. 

{==C6r==} {>>pagina-aanduiding<<}

Die drie Ionghelingen tsamen,Dani.3. 
Den vierighen ouen was haer bereyt, 
Daniel aenbadt God naer tbetamen, 
Inden cuyl der Leeuwen wert hy geleyt,Dani.6. 
Achor die wert ghebonden,Iudich.5 
Handen en voeten aen eenen boom,  
Tobias ick moet vermonden 
Vele al naer zijn leuen stonden,Tobi.2 
Om dat hy ouer al begroef de doyen. 
 
Eleasar heeft moeten strijden,2.Mach.6. 
En de seuen broeders hoort mijn vermaen,2.Mac.7 
Om haers vaders wet moesten sy lijden, 
De moeder en is niet vryghegaen, 
Susanna die wert beschuldicht,Susa.1. 
Door loose boeuen opstinaet, 
Herodes seer onuerduldich,Mat.2. 
Doet dooden, de kinderkens ontschuldich, 
Int bethlehem door quaden raet. 
 
Herodas doet Ioannes vanghen, 
Inden Kercker doet hy zijn hooft af slaen,Math.14. 
Die Pharizeen hebben met verlanghen, 
Christum Iesum naer zijn leuen ghestaen,Math.26 
Bespot, ghegeesselt, gheslaghen, 
Gheuangen, bespogen, ghecroont, 
Tusschen twee moorders, ick moet gewagenMath.27. 
Onse smerten heeft hy ghedragen,Esay.53. 
Aent hout des Cruycen wert hy doorwont. 
 
Oock dedemen Iacobus dooden, 
Het welck den Ioden wel behaecht,Actor.12. 
Petrus en is oock niet ontuloden, 
Met ketenen gebonden onuersaecht, 

{==C6v==} {>>pagina-aanduiding<<}

Acto.7.Die Ioden zijn by een ghelopen 
Teghen Stephanum tsamen vereent 
Als hy wt vierigheyt heeft gheropen 
Siet ick sie den Hemel oopen 
So hebben sy hem ter doot ghesteent. 
 
Gala.1.Paulus was van God vercooren 
Acto.14.Om te preken dat Euangelium goet 
Veel cruys lijden quam hem te voren 
Phil.1War in hy verblijt wt liefden soet 
Acto.28.Hy wert veruolcht in allen staten 
Oock leet hy schipbrekinghe voorwaer 
Acto.9.Ouer de mueren wert hy ghelaten 
Ende ghesleypt achter straten 
Noch leerde hy int openbaer. 
 
Hebre.12.Siet mijn vrienden al te samen 
Sulck een voorbeelden hebben wy 
Die daer vrymoedich sonder schamen 
Den wech des leuens betraden vry 
Dus wilt v met hen begheuen 
Mar.8.Christus Cruyce neemt op met vlijt 
Soeckt en staet naer deewich leuen 
Paulus die heuet aenghewesen 
Acto.14.Door lijden coemtmen int Conincrijck. 
 
Christus spreeckt tot zijn huysghenoten 
Iohan.16.De werelt sal v haten ouer al 
Psal.79.Rontom Ierusalem wort vergoten 
Dat bloet der dienaren van Gods ghetal 
Den draeck die ghinck beloncken 
Apo.12.Schiet naer die vrouwe eenen stroom 
De Coninghen zijn gheworden droncken 
De Hoer van Babel heeft haer geschoncken 
Apo.17.Dat bloet der heyligen in haren troon. 

{==C7r==} {>>pagina-aanduiding<<}

Wie hier Godsalichlick wil leuen,2.Timo.3. 
Tveruolch en tcruys dat coemt hem aen, 
Tgeloof is niet alleen ghegeuen,Phil.1. 
Maer oock te lijden om Christi naem, 
Het oordeel moet eerst beginnen,1.Petri.4 
Aen Gods wtuercorene soet, 
Tribulatie wilt die versinnen,Apo.3. 
Sal den vyant ouer ons volbringen, 
Als tgout int vier worden wy beproeft.Eccle.2. 
 
Voor Coningen moeten wy belijden,Math.10 
Christum Iesum ghebenedijt, 
Ghecoort, gebonden aen allen zijden, 
Inden kercker gegeesselt met grooten strijt, 
Als schaepkens onder de woluen,Roma.8. 
Ter slachtbancken worden geleyt, 
Siet den Draeck is op ons verbolghen,Apo.13. 
Sijn leden gaen ons veruolgen, 
Om ons te dooden als Dauid seyt.Psal.44. 
 
O Heer ghy zijt verheuen,Psal.46. 
Ons sterckte die ons in noot bystaet, 
Daerom willen wy niet beuen.Esay.51. 
Noch vreesen die als hoy vergaet, 
En wil v toch niet schroemen,Math.10 
Broeders en susters in noot, 
Wie can ons nv verdoemen, 
Christus heuet al ouerwonnen,Rom.8. 
Hel, duyuel, ende daer toe doot.1.Cor.15. 
 
So spreect de Heere wilt versinnen,Esay.43. 
In water en vyer, sal ick by v zijn, 
Dat v de stromen niet en verslinnen, 
Noch de vlam en verstick op dit termijnEsay.41. 
Ghy wormken Iacobs wilt niet vreesen, 

{==C7v==} {>>pagina-aanduiding<<}

Gy arme hoopken Israels, 
Esay.61.Ick ben v saligheyt ghepresen, 
Het licht des leuens wtgelesen, 
Math.10En vreest niet tgeslachte Iesabels. 
 
Esay.61.O Sion wilt v verblijden, 
4.Esdre.1In lijden so hoort des Heeren stem, 
Christus coemt v te gemoet rijden, 
Canti.3.Gaet wt ghy dochters Ierusalem, 
Vwen Coninck die coemt v tegen, 
Luce.5.Hy ontfangt v blijdelick, 
Hy schenct v dat eewich leuen, 
Mala.3.Vwen naem die staet gheschreuen, 
Int boeck des leuens alle ghelijck. 




      
Een nieu liedeken


Op de wijse, 
    
Van liefde coemt groot lijden.

Luce.11.OCh mijn Hemelsche Vader, 
Daer boven in uwen throon, 
Hebr.11.Mijn handen leg ick te gader, 
Voor v weldaden schoon, 
Roma.10mijn hert dat louet v met vlijt, 
mijn armen tot v opghestrect, 
O God ghebenedijt. 
 
Deutr.10.Als ick was in duysterheden, 
Esay.5O mijn Heer der Heeren goet, 
Ter hellen waert dat ick treden, 

{==C8r==} {>>pagina-aanduiding<<}

In Egypten stont mijnen voet,Roma.16 
Dat quaet met quaet ick loonde doen, 
Die werelt ick beminde,1.Ioan.2. 
V woort en conde ick niet beuroen. 
 
Met Babel had ick my begheuen,Math.7 
Al op de breden wech, 
Door afgoden socht ick dat leven 
O Heer ick was so slecht, 
O ader Fonteyne ick v liet,Ierem.2 
Eenen put all sonder water, 
Groeff ick maer en wistes niet. 
 
Ick lach in mijnen bloede,Esech.16. 
Met sonden was ick belaen, 
Doen quaempt ghy o mijn behoedre,Luce.15. 
En spraeckt willet opstaen, 
Ghy sult leuen in eewicheyt, 
V sonden wilt beweenen,Eccle.2. 
Mijn ermen zijn open ghespreyt. 
 
Een ander volck ghing ick soecken 
Meenden v te vinden daer,Amo.5. 
Mijn wonden stonden oopen, 
Om Olie te ontfanghen claer,Luce.10 
Den wijn was daer met water ghemengt 
De burghers van dier steden,Esay.1 
Deden haeren naesten ghewelt. 
 
Bussen en daer toe swierden, 
Sach ick ghebruycken daer, 
O Heere hooch van wierden,Esay.42. 
Waer is nv v cleyne schaer, 
Dacht ick dicwils in mijn ghemoet, 
Dese sochten oock te doden, 
Iae verghoten smenschen bloet. 

{==C8v==} {>>pagina-aanduiding<<}

Iere.51.Babel was ick doen en teghen, 
Van dese maecte ick my vry, 
Met een ghemoet versleghen, 
Buychden ick die knyen mijn, 
Canti.2.met Salemon riep ick O Heer, 
Brengt my tot uwer weyden, 
mijn Siel verlangt so seer. 
 
Doen ging ick op der straten, 
Canti.5.Met die bruyt in Canticorum, 
Daer hoorde ick v Legaten, 
Ieremi.6.Met slaende trompetten vroom, 
Math.10.V heylich woort vercondighen, 
Die leyde my op uwe weghen, 
Miche.4.Al naer Ierusalem. 
 
Daer wert ick doen ontfangen, 
Apoca.21.Als een Burgher dier Stadt, 
O Heer ick hadt verlanghen, 
2.Cor.1.Ghy gaeft my tot eenen schat, 
Vwen heyligen Geest in mijn ghemoet, 
Roma.8.V Gheboden sy my leerden, 
Math.11. V iock is licht, en daer toe soet. 
 
Daer vant ick een Fonteyne, 
Apoca.22.Veel claerder dan Cristael, 
Die poorten zijn certeyne, 
Apoca.21.Van Peerlen altemael, 
Die straten zijn van louter gout, 
Int middel stont verheuen, 
Gene.2.Den boom des leuens ghebout. 
 
Den wijn wert daer ghedroncken, 
Esay.1.Supuer en daer toe claer, 
Lude.10.Reyn Olie wert my gheschoncken, 

{==D1r==} {>>pagina-aanduiding<<}

Van Christus in mijn wonden daer, 
Men strijdet daer oock al om prijs, 
Met Gheestlicke wapen,2.Cor.10 
In dat hemelsche Paradijs. 
 
Gheen gewelt en is daer inne, 
Noch oock eenige heerschappy,Math.18. 
Al die Christum beminnen,Apo.1. 
Sijn Coningen van sonden vry, 
Op die weyde worden sy daer geleyt, 
Christus is haren Herder,Esech.34 
Vol ghenaden en waerheyt.Iohan.1. 
 
Dit is die Stadt des Heeren, 
Die Bruyt die Coninghin,Apo.19. 
Blinckende met witte cleeren, 
Claerder dan die Sonne schijn,Math.13. 
Van Christus is sy toebereyt, 
met Geestelicke duechden, 
Haren Coninck sy verbeyt,Psalm.84 
 
Doen buychden ick mijn knyen, 
En sprack O schepper mijn,Gene.1 
V loue ick tallen tijden, 
Die my ghenadich wilt zijn, 
Die my wt Egipten hebt gheleyt,Exodi.1 
Met den verlorenen sone, 
Dat eewich leuen toeseyt.Lude.15. 
 
Als ick v nv had gheuonden, 
O ghy Coninck van Israel,Deut.10. 
Ick dat ick moet vermonden, 
Vwen lof met Zerubabel,1.Esdre.5. 
Tegen die vyanden hier ick op mijn stem, 
Om die mueren op te bouwen, 
Al van Ierusalem.1.Petr.2. 

{==D1v==} {>>pagina-aanduiding<<}

Ioan.16.Die vyanden waren veele, 
Om wt te roepen my, 
Twee legers tot dier stede, 
Deen was de Hoer van Babel vry, 
Dat ander dat was, ick denck dat beest, 
Apo.17Dat Ioannes sach oprijsen, 
Apo.13Vander aerden onbevreest. 
 
Eenen wint had hem verheuen, 
Acto.20.Van Babel wtghegaen, 
Math.7.Eenen stroom die quam gheslegen, 
Om my te nemen gheuaen, 
Dat Beest dat quam geweldich voort, 
Apo.12.Het schoot yverighe pijlen, 
Om my te brengen der doot. 
 
Als Leeuwen sy my omginghen, 
1.Petr.5.Van achter ende van vuer, 
Maer o Heer, ghy holpt my springhen, 
Met Dauid ouer de muer, 
Math.10De haren mijns hoofts had ghy geteld, 
Niet een en costen sy crencken, 
Esay.43.Want ick stont in v ghewelt. 
 
Math.6.U moet ick vader louen, 
Ghenadighe Heere soet, 
Want sy ginhen noch beroouen, 
Mijn tijtlicke goet, 
Dat ghy my Heere weerdich acht, 
Om veruolleging te lijden, 
Phil.2.Van dit verkeert gheslacht. 
 
Nv moet ick dan gaen dolen, 
Met Abraham opt velt, 
Gene.12.En my berghen in holen, 
1.Mach.2met de Ioden een zijn ghetelt, 

{==D2r==} {>>pagina-aanduiding<<}

Die in Machabeen waren versmaet, 
Lieuer met haer te steruen, 
Dan te laten mijns vaders raet. 
 
Een wtlander moet ick wesen,Hebre.13. 
Ter werelt een gaeyspel,1.Corint.4. 
Om Christus leer ghepresen, 
Ben ick verwesen, te zijn rebel, 
Een vreemdelinck ben ick nv bekant,1.Pet.2 
Als een pelgrim so wy lesen, 
Gaen ick dolen achter lant. 
 
Maer O Heere verheuen, 
Ick bid u v helpt my ras, 
Seynt uwen Enghel op mijn weghen, 
Sy ghy dedet Tobias,Tobie.5. 
Oft ick noch viel inder vyanden hant, 
Dat ick v mach belijden,Mathe.10. 
O mijn Heer en Coninck vailliant,Deut.10. 
 
Wilt vast op my vertrouwen,Heb.11. 
Ken verlaet v nemmermeer, 
Op mynen wech sal ick v houwen,Psal.33. 
Sy ghy blijft by mijnder leer,Esaye 43. 
Ick sal by v zijn in water en vier,2.Pet.2. 
Wilt niet meer tot Babel keeren, 
maer secht de werelt adieu. 
 
Adieu ghy boose werelt blint,Ioan.2. 
Adieu mijn vrienden al,Luce 14. 
Adieu die my niet meer en kent, 
Adieu om Christus weghen smal,Math.7. 
Adieu den tijtlicken schat,Math.6. 
Adieu ick moet gaen wandelen,Apoca.21. 
Naer die nieuwe hemelsche stat. 



      

{==D2v==} {>>pagina-aanduiding<<}

Een nieu liedeken, 


op die wijse 
    
noch weet ick een schoon stadt, etc.

OCh vrienden al te saem, 
Psal.37.Wilt vast op God vertrouwen, 
Vrijmoedich wilt voortgaen, 
Aen die waerheyt wilt v houwen, 
Esaye 60.Heft op v hoofden siet, 
Laet v beweghen niet, 
Ephe.4.Oft anders v naeket swaer verdriet. 
 
Staet vast en welghemoet, 
1.Petr.5.Om den Heere te behaghen, 
Wederstaet vlees en bloet, 
1.Cor.15.Want den vyant leyt v laghen, 
Den Draeck die schiet seer fel, 
Vierighe pijlen snel, 
Apoca.12.Om ons te brenghen int ghequel, 
 
Sijn leden zijn so seer ontstelt, 
Mat.16.De poorten der hellen rasen, 
Om dat de waerheyt is int velt, 
En de baesuyne wort gheblasen, 
Daerom zijn zy ghestoort, 
Luce.13.Tgaet ons naer Christus woort, 
Wy moeten al duer die enghe poort, 
 
In pijn anext ende lijden, 
moet die bruyt Christi baren, 
Apoca.12.Sy comen aen alle sijden, 
Om haer cruys te beswaren, 
Ioan.16.De werelt maeckt op ons ghetier, 
Door sweert water en vier, 
O Here moeten wy treden hier, 

{==D3r==} {>>pagina-aanduiding<<}

Wy worden soo zeer ghehaet, 
Bespot in desen leuen, 
Om Christus dat edel zaet,Gene.7. 
Die Fonteyne hooch verheuen,Apoca.22. 
Worden wy veracht versmaet, 
Van deen stadt in dander gheiaecht, 
Als ketters en verleyders beclaecht. 
 
V woort O Heere goet, 
Moghen wy niet vertellen,Esaye.43. 
Deen dreycht on metter doot, 
Dander verdoemt ons totter hellen, 
Ghebonden op die pijnbanck, 
Stom als een Lam is onsen ganck, 
Aenden staeck ghestelt, leuent verbrant. 
 
O Heere onse Vader,Math.6. 
Wilt ons ghenadich wesen,Eccle.2. 
Verlost v kinders alle gader, 
En laet ons toch geen weesen, 
Wast af ons traenkens al, 
Helpt ons wt dit gheschal, 
Want Heere desen wech is smal. 
 
Och ghy mijn schaepkens al,Ioan.10. 
En wilt v niet verpletten,Math.10. 
Als is den wech seer smal, 
Ick sal u tot my trecken,Ioan.17. 
mijn armen zijn opgedaen,Phil.3. 
Coemt wilt blijschap ontfaen,Luce.15. 
In dat eewighe leuen suldy gaen.Math.25. 
 
Verblijt v nv altsaem,Mich.4. 
O ghy mijn Crijgherinne,Esaye 6. 
Doet blinckende cleederen aen, 

{==D3v==} {>>pagina-aanduiding<<}

Apoc.19.Laet mijn licht van v schijnen 
Esaie 8.Vreest Duyuel, hel noch doot, 
1. Corin.15.Want ick quam in uwen noot, 
1.Ioan.1.En vergoot voor v mijn bloet so root. 
 
Ephe.2.Den torn heb ick ghestilt, 
Ws vaders hooch verheuen, 
Apoc.22Ick ben die fonteyn, wie wilt 
Ioan.7.Die drinct, sal eewich leuen, 
Ick heb den Goliath voorwaer, 
1.Corin.17.Die v beschimte daer 
Overwonnen dit is claer. 
 
Ick ben den naghel Iaels, 
Die Sisaram thooft nagelde, 
De Rech.4.Die mijn schaepkens voor Baals, 
Propheten bewaerde, 
Ick heb den Leeu en Beer, 
Ouerwonnen dit is cleer, 
Die v soect te voeren van mijnder leer. 
 
Mijn bloet is de roode Zee, 
Exod.14.Daer duer ick v behielde, 
Ick ben dat Hemelsche 
Exod.16. Man, dat voor v neder viele, 
Ioan.6.Ick ben den herden steen, 
Exod.17.Daer dat leuende water reen, 
Wt vloot, coemt drinckt al gemeen. 
 
Ick ben Simpson seer sterck, 
Iudi.16.Die de poorten der Hellen, 
Nam wech, al wt haer perck, 
Gingse op den bercch stellen, 
Iacobs leer ben ick ghenaemt, 

{==D4r==} {>>pagina-aanduiding<<}

Dus, duer my neemt uwen ganck,Gene.28. 
Climt op ten Hemel, v vreucht ontfangt.Ioan.10. 
 
Ick ben den wech certeyn, 
Die waerheyt en dat leuen,Ioan.14. 
Den wijnstock wt liefden reyn,Ioan.15. 
Die mijn rancxkens wtgelesen, 
Bewaer al voor ghewelt, 
Den vyant neder gheuelt, 
In vrede voor mynen vader ghestelt.Ephe.2. 
 
Slecht en recht bewaert my 
    
Heere.Psalm.25. 





